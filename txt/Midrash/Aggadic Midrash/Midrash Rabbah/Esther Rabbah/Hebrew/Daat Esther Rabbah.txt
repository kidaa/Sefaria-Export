Esther Rabbah
אסתר רבה
Daat Esther Rabbah
http://www.daat.ac.il/daat/toshba/ester/shaar-2.htm



אסתר רבה

Chapter 1

ויהי בימי -  אמר רבי יהושע בן קרחה: שהשחיר פניהם של ישראל כשולי קדירה.  ור' ברכיה אמר: שהכחיש ראשן של ישראל בצום ותעניות.  ר' לוי אמר: שהשקה אותן רוש ולענה.  ורבי יודא בר' סימון אמר: שבקש לקעקע ביצתן של ישראל.  ור' תחליפא בר בר חנה אמר: שהיה אחיו של ראש אחיו של נבוכדנצר. וכי אחיו היה, והלא זה כשדי וזה מדיי? אלא זה ביטל מלאכת בית המקדש, וזה החריבו, לפיכך השווה אותם הכתוב כאחד. הדא הוא דכתיב: (משלי י"ח) גם מתרפה במלאכתו אח הוא לבעל משחית. גם מתרפה במלאכתו זה אחשורוש שביטל מלאכת בית המקדש. אח הוא לבעל משחית זה נבוכדנצר שהשחית בית המקדש.  דבר אחר: אחשורוש - ר' יהודה ור' נחמיה: חד אמר: אחשורוש שהרג אשתו מפני אוהבו, הוא אחשורוש שהרג אוהבו מפני אשתו.  ור' נחמיה אמר: אחשורוש שבטל מלאכת בית המקדש, הוא אחשורוש שגזר עליו שיבנה. וכי הוא גזר, והלא כורש גזר? אלא כתיב (עזרא ו) בשנת חדא לכורש מלכא. באותה שעה נכנסו כל סנקליטין [=יועצים] שלו אצלו. אמרו לו: אביך גזר עליו שלא יבנה, ואת גוזר עליו שיבנה, וכי יש מלך מבטל גזירות מלך? אמר להם: הביאו לי קינסין ]=גזרות] הנעתקין. מיד הביאו לו. הדא הוא דכתיב: (עזרא ו') והשתכח באחמתא בבירתא [=ונמצא באמתחת עור בבירה]. מה כתיב ביה (שם ד') כען שימו טעם לבטלה [=עתה שימו חוק לבטל את האנשים מעבודתם]. אמר להם: ומי כתיב לעולם? לא כתיב אלא עד מני טעמא יתשם [=עד שממני יושם חוק]. מאן אמר לי שאילו היה אבא קיים לא היה בונה אותו? לפיכך הוא כוללו עם הנביאים. הדא הוא דכתיב: ושבי יהודיא בנין ומצלחין וגו':
הוא - חמשה לרעה וחמשה לטובה:  חמשה לרעה - (בראשית י') הוא היה גבור ציד. (שם ל"ו) הוא עשו אבי אדום. (במדבר כ"ו) הוא דתן ואבירם. (דה"ב כ"ח) הוא המלך אחז. הוא אחשורוש.  חמשה לטובה - (ד"ה א' א') אברם הוא אברהם. (שמות ו') הוא משה ואהרן הוא אהרן ומשה. (ש"א י"ז) ודוד הוא הקטן. (דה"ב ל"ב) הוא יחזקיהו. (עזרא ז') הוא עזרא עלה מבבל.  ר' ברכיה בשם רבנן דתמן - אית לן חד דטב מכולהון: (תהלים ק"ה) הוא ה' אלהינו בכל הארץ משפטיו, שמדת רחמיו לעולם.
אחשורוש - ר' לוי ורבנן - ר' לוי אמר: אחשורוש הוא ארתחששתא.  ורבנן אמרי אחשורוש שכל מי שזוכרו חושש את ראשו. למה קראו הכתוב ארתחששתא? שהיה מרתיח ותש. ר' יצחק ורבנין: ר' יצחק אמר: אחשורוש שבאו כל הצרות בימיו: שנאמר: אבל גדול ליהודים. הוא אחשורוש שבאו כל הטובות בימיו: שנאמר: שמחה וששון ליהודים משתה ויום טוב.  רבנן אמרי "אחשורוש", עד שלא נכנסה אסתר אצלו, "הוא אחשורוש" משנכנסה אסתר אצלו לא היה בועל נדות.
המולך - ועדיין לא מלך מהודו ועד כוש. והלא מהודו ועד כוש דבר קל הוא? אלא, כשם שמלך מהודו ועד כוש, כך מלך על שבע ועשרים ומאה מדינה.  ודכוותיה (מלכים א' ד') כי הוא רודה בכל עבר הנהר מתפסח ועד עזה. והלא מתפסח ועד עזה דבר קל הוא? אלא כשם ששלט מתפסח ועד עזה, כך שלט מסוף העולם ועד סופו.  ודכוותיה (תהלים ס"ח) מהיכליך על ירושלם לך יובילו מלכים שי. והלא מהיכל לירושלם דבר קל הוא? אלא כשם שהקרבנות מצויים מהיכל לירושלם, כך דורכיאות עם דורניאות [=שיירות דרכים עם דורונות - מתות] עתידות להיות מצויות למלך המשיח.  הדא הוא דכתיב: (שם ע"ב) וישתחוו לו כל מלכים.  ר' כהן אחוה דר' חייא בר אבא אמר: כשם שהשכינה מצויה מהיכל לירושלם, כך תהיה השכינה ממלאה מסוף העולם ועד סופו. הדא הוא דכתיב: (שם) וימלא כבודו את כל הארץ אמן ואמן:
שבע ועשרים ומאה - ר' אלעזר בשם ר' חנינא  והלא מאתים וחמשים ושתים אפרכיות [=מדינות חסות] הן בעולם, ודוד שלט בכולן. הדא הוא דכתיב: (ד"ה א' י"ד) ויצא שם דוד בכל הארצות  שלמה שלט בכולן הדא הוא דכתיב: (מלכים א' ד') ושלמה היה מושל בכל הממלכות וגו'  אחאב שלט בכולן הדא הוא דכתיב: (שם י"ח) חי ה' אלהיך אם יש גוי וממלכה וגו'. וכי אדם משביע במקום שאינו שולט? ועוד מן הדא (שם כ') ויפקד את נערי שרי המדינות ויהיו מאתים שנים ושלשים וגו'.  והשאר היכן הם? ר' לוי ורבנן. ר' לוי אמר: כלו ברעב בימי אליהו.  ורבנן אמרי: בן הדד בא ולקחן. הדא הוא דכתיב: (שם) ובן הדד מלך ארם קבץ את כל חילו ושלשים ושנים מלכים אתו, וסוס ורכב ויעל ויצר על שומרון וילחם בה. אנן בעיין עשרים, ותימר שלושים ושנים? אלא יש אפרכייא שהייתה קשה, והיה נוטל ממנה שנים ועושה אותן עירבון תחת ידו.  ר' ברכיה ורבנן. ר' ברכיה אמר: בני אכפייה ובני אמוריי.  ורבנן אמרי: בני אוכייפי, שהיו מרוצצין בארכוף. ובני אמוריי, שהיו תמורות של אבותיהן. וכן הוא אומר: (שם ב' י"ד) ואת בני התערובות, שהיו מעורבותיהן של אבותיהן.  נבוכדנצר שלט בכולן הדא הוא דכתיב: (דניאל ב') ובכל די דארין בני אנשא חיות ברא ועוף שמיא וגו'. [=בכל מקום שבו דרים בני אדם וחיות - נתן ביד נבוכדנצר].  כורש שלט בכולן הדא הוא דכתיב: (עזרא א') כל הממלכות נתן לי ה'. דריוש שלט בכולן הדא הוא דכתיב: (שם ו') באדין דריוש מלכא כתב לכל עממיא וגו'  אחשורוש שלט בחציין למה בחציין? ר' הונא בשם ר' אחא ורבנן - ר' הונא בשם ר' אחא: אמר לו הקדוש ברוך הוא: אתה חלקת את מלכותי, שאמרת "הוא האלהים אשר בירושלם", חייך שאני חולק מלכותך.  ורבנן אמרי: אמר לו הקדוש ברוך הוא: אתה חלקת בנין ביתי, שאמרת "רומיה אמין שתין פתיה אמין שתין", חייך שאני חולק מלכותך. ויימר מאה ועשרים ושש. מה תלמוד לומר שבע ועשרים ומאה מדינה? אלא כך אמר לו הקדוש ברוך הוא: אתה נתת עליה אחת לביתי משלך, שאמרת (עזרא א') מי בכם מכל עמו יהי אלהיו עמו ויעל, אף אני נותן עליה תוספת אחת משלי, שהוסיף לו מדינה אחת בחשבון. הדא הוא דכתיב: שבע ועשרים ומאה מדינה:
ר' לוי בשם ר' שמואל בר נחמן אמר: כתיב (דניאל ז') ושער ראשה כעמר נקא, שאין לכל בריה אצלו כלום.  ר' יודן בשם ר' איבו כתיב (ישעיה ס"ג) פורה דרכתי לבדי ומעמים אין איש אתי וגו'. וכי לסיוען של אומות הקדוש ברוך הוא צריך, שאמר ומעמים אין איש אתי? אלא כך אמר הקדוש ברוך הוא: לכשאבקר פנקסותיהן של אומות העולם, ולא תמצא להן זכות לפני, באותה שעה (שם) "ואדרכם באפי וארמסם בחמתי".  ר' פנחס ור' חלקיה בש"ר סימון אמרי: כתיב (זכריה י"ב) והיה ביום ההוא אבקש להשמיד את כל הגוים וגו'. אבקש - וכי מי מעכב? אלא כך אמר הקדוש ברוך הוא: לכשאבקר פנקסותיהן של אומות העולם ולא תמצא להן זכות לפני, אותה שעה אבקש להשמיד את כל הגוים.  ר' סימון בשם רבי יוחנן: כתיב (דברי' ל"ב) לי נקם ושלם לעת תמוט רגלם. וכי גבורה היא שאדם אומר לכשיתמוטטו שונאיהם של ישראל אני פורע מהם? אלא כך אמר הקדוש ברוך הוא: לכשיפסקו מצות הרגילות שבינותם, ולא תמצא להם זכות לפני, באותה שעה לי נקם ושלם.  ר' ברכיה בשם ר' לוי, ור' הונא בשם ר' לוי, ור' יודן בשם רבי לוי, שלשתן אמרו פסוק אחד: (תהלים כ"א) תמצא ידך לכל אויביך ימינך תמצא שונאיך. תהא ידך מצויה ליפרע מאויביך. תמצא להם מדת הדין. תמצא להם מיעוט זכיותיהן שעשו. לכך נאמר ימינך תמצא שונאיך.
דבר אחר: שבע ועשרים ומאה מדינה. ר' יודא ור' נחמיה ר' יודא אמר: כבש שבע שהן קשות כעשרים, כבש עשרים שהן קשות כמאה. ר' נחמיה אומר: נטל אוכלוסין משבע, וכבש עשרים. נטל אוכלוסין מעשרים, וכבש מאה.  כיצד כבשן?  ר' יודא ור' נחמיה ר' יודא אמר: כחצי עטרה. שאת מכבש את החיצונות, והפנימיות נכבשות מאליהן. אמר ר' פנחס העולם הוא עשוי כעטרה, ור' אבון אמר כאפי קבאי. ור' נחמיה אמר: כאמת המים. אתה מכבש את החיצונות והפנימיות נכבשות מאליהן.
ר' עקיבא היה יושב ודורש, ונתנמנמו התלמידים. בעא לערערה יתהון [=רצה להעיר אותם]. אמר: מה זכתה אסתר למלוך על שבע ועשרים ומאה מדינה? אלא כך אמר הקדוש ברוך הוא: תבא אסתר בתה של שרה שחיתה שבע ועשרים ומאה שנה, ותמלוך על שבע ועשרים ומאה מדינה.  אמר רבי לוי: כל מקום שנאמר שדה - הוא עיר. עיר - מדינה. מדינה - אפרכיה. שדה הוא עיר מניין ? שנאמר: (מלכים א' ב') ענתות לך על שדך. עיר - מדינה מניין? שנאמר: (יחזקאל ט') עבור בתוך העיר בתוך ירושלם. מדינה - אפרכיה מניין? שנאמר: שבע ועשרים ומאה מדינה.
אין ט'
בימים ההם - זה הוא אחד מן המקומות שהיו מלאכי השרת מדדין פיתקין לפני הקדוש ברוך הוא, שהיו אומרים לפניו: ריבונו של עולם, בית המקדש חרב, ורשע זה יושב ועושה מרזיחין?! אמר להם תנו ימים כנגד ימים. הדא הוא דכתיב: (נחמיה י"ג) בימים ההמה ראיתי ביהודה דורכים גתות בשבת וגו'. רב חלבו אמר: "אללא" "ווי" היו אותן הימים. אמר רבי ביבי: ההם - הה לאותן הימים. האי מאן דאמר: (יחזקאל ל') הלילו הה ליום. אמר ר' יצחק: נהיה לאותן הימים "הה". היאך דאת אמר: (מיכה ב') ונהה נהי נהיה:
כשבת המלך - אמר רבי יצחק: אומות העולם אין להם ישיבה. איתיבון: והכתיב "כשבת המלך"? אמר להם: בשבת המלך אין כתיב כאן, אלא כשבת המלך. ישיבה שאינה ישיבה. אבל ישיבתן של ישראל ישיבה. שנאמר: (שופטים י"א) בשבת ישראל בחשבון ובבנותיה.
על כסא מלכותו -  ר' כהן בשם ר' עזריה: על כסא מלכותו. מלכתו כתיב. בא לישב על כסא שלמה ולא הניחוהו. אמרו לו: כל מלך שאינו קוזמוקרטור [=שליט] בעולם אינו יושב עליו. עמד ועשה לו כסא משלו כדמותו. הדא הוא דכתיב: על כסא מלכותו - על כסא מלכתו כתיב. וכי איזה כסא היה? (ד"ה ב' ט') ויעש המלך כסא שן גדול.  אמר רבי אחא: והכתיב (מלכים ב' י') ולאחאב שבעים בנים בשומרון.  אמר רבי הושעיא רבה: כשם שהיו לו שבעים בנים בשומרון, כך היו לו שבעים בנים ביזרעאל. וכל אחד ואחד היו לו שני פלטירין, אחד לימות החורף ואחד לימות הקיץ. הדא הוא דכתיב: (עמוס ג') והכיתי בית החורף על בית הקיץ.  ר' יודא ברבי סימון אמר: ארבעה. שנאמר: ואבדו בתי השן.  ורבנן אמרי: ששה. שנאמר: וספו בתים רבים נאם ה'.  וכאן הוא אומר כסא שן גדול?  ר' הושעיא רבה אומר: שהיה עשוי כטירכי [=תבנית] מרכבתו של מי שאמר והיה העולם, הקדוש ברוך הוא. וכן הוא אומר: שש מעלות לכסא, שש כנגד ששה רקיעים.  ולא שבעה הן?  אמר ר' אבון: הן דמלכא שארי טיטיוון [=מקום מושב המלך אינו נמנה]. שש כנגד שש ארצות: ארץ, אדמה, ארקא, גיא, ציה, נשיה, תבל. וכתיב (תהלים ט') והוא ישפוט תבל בצדק. שש כנגד ששה סדרי משנה: זרעים, מועד, נשים, נזיקין, קדשים וטהרות. שש כנגד ששת ימי בראשית. שש כנגד שש אמהות שרה רבקה רחל ולאה בלהה זלפה.  אמר רבי הונא: שש כנגד שש מצות שהמלך הוא מוזהר עליהם ומצווה. דכתיב: (דברים ט"ז) לא ירבה לו נשים, לא ירבה לו סוסים, וכסף וזהב לא ירבה לו מאד. (דברים ט"ז) לא תטה משפט לא תכיר פנים ולא תקח שחד. עלה במעלה ראשונה הכרוז מכריז ואומר לו (שם י"ז) לא ירבה לו נשים. בשנייה מכריז לא ירבה לו סוסים. בשלישית מכריז וכסף וזהב לא ירבה לו. ברביעית לא תטה משפט. בחמישית לא תכיר פנים. בששית לא תקח שחד. וכן הוא אומר: וידות מזה ומזה אל מקום השבת. בישיבתו בא לישב אומר לו: דע לפני מי אתה יושב, לפני מי שאמר והיה העולם.  אמרו: כיוון שמת שלמה, עלה שישק מלך מצרים ונטלו [= את הכיסא] מהם.  אמר רבי שמואל בר נחמן: הוא שישק הוא פרעה. ולמה נקרא שמו שישק? מפני שבא בשקיקות על ישראל, ואמר הריני נוטל אותו בכתובת בתי. עשה מלחמה עם זרח הכושי ונטלו ממנו. עשה אסא מלחמה עם זרח הכושי ונפל בידו ונטלו ממנו. תאנא [=למדנו] אסא וכל מלכי יהודה ישבו עליו, וכיוון שעלה נבוכדנצר והחריב את ירושלים הגלה אותו לבבל, ומבבל למדי, וממדי ליון, ומיוון לאדום.  אמר רבי אלעזר בר' יוסי: אני ראיתי שבריו ברומי. נבוכדנצר ישב עליו, כורש ישב עליו. אחשורוש בא לישב עליו לא הניחוהו. אמרו ליה: מי שאינו עשוי קוזמוקרטור [=שליט] בעולם אינו יושב עליו. עמד עשה משלו בדמים. הדא הוא דכתיב: על כסא מלכותו. מלכתו כתיב.  (מ"א י') וראש עגול לכסא מאחריו.  אמר רבי אחא: כהדא קדירתא דדרגיש, וידות מזה ומזה. עלה במעלה הראשונה והארי פושט לו יד. ובשנייה נשר פושט לו יד אל מקום השבת. כך מקבלין אותו. ובמקום השבת שרביט הזהב מאחוריו, ויונה נתונה בראשו, ועטרה של זהב בפיה, כדי שיהא המלך יושב בשבת, ועטרה של זהב נוגע ואינו נוגע.  
אמר רבי איבו: כתיב (תהלים כ"ב) כי לה' המלוכה ומושל בגוים. ותימר על כסא מלכותו. אמר רבי איבו: אלא: לשעבר הייתה מלוכה בישראל, כיוון שחטאו ניטלה מלכות מהם, וניתנה לאומות העולם. הדא הוא דכתיב: (יחזקאל ל') ומכרתי את הארץ ביד רעים. ביד אפוטרופסין רעים. למחר כשישראל עושין תשובה, אמר רבי יצחק: הקדוש ברוך הוא נוטלה מעובדי כוכבים ומחזירה להם בישראל. אימתי? ועלו מושיעים בהר ציון:
אשר בשושן הבירה - רבי פנחס בשם ר' חננאל אמר: אמר לו הקדוש ברוך הוא: כורש ייחס שם מדינתו ושם אפרכיא שלו, שאמר "בירושלם אשר ביהודה", אף אני אייחס שם מדינתך ושם אפרכיא שלך.שנאמר: אשר בשושן הבירה.
בשנת שלוש למלכו עשה משתה - ר' יהודה ור' נחמיה. ר' יהודה אמר: בשנת שלש למלאכת הכסא. כיוון שגמר מלאכת הכסא עשה משתה לכל שריו ועבדיו. ור' נחמיה אמר: בשנת שלש לביטול מלאכת בית המקדש. כיוון שגמר לביטול מלאכת בית המקדש שלש שנים, עשה משתה לכל שריו ועבדיו.  אמר רבי שמואל בר אימי: ארבעה דברים טובים היו באותו האיש: עשה שלש שנים בלא כתר ובלא כסא, והמתין ארבע שנים, עד שמצא אשה ההוגנת לו, ולא היה עושה דבר עד שנמלך.  אמר רבי פנחס: וכל מי שהיה עושה בו טובה היה כותבה. הדא הוא דכתיב: וימצא כתוב אשר הגיד מרדכי וגו': 
עשה משתה לכל שריו ועבדיו - אנטונינוס עשה סעודה לרבי. אמר לו: שמא לא יצאת ידי קנדלה פטים [=האם האכלת את המשרתים שהכינו הנרות?]. אמר ליה: מה הינון חשיבין עלוי? אמר ליה: שמא יתנו שמן פקטים בקנדילים [=שמן עכור בנרות] ויקלקלו את הסעודה. אמר ליה: והדא מנא לך? אמר ליה: מאחשורוש. דכתיב ביה: עשה משתה לכל שריו ועבדיו. 
חיל פרס ומדי - תני בשם ר' נתן: מעשרה מדות אלו - עשרה חלקים של זנות בעולם. תשעה באלכסנדריא ואחד בכל העולם. עשרה חלקים של עשירות בעולם תשעה ברומי ואחד בכל העולם. עשרה חלקים של עניות בעולם תשעה בלוד ואחד בכל העולם. עשרה חלקים של כשפים בעולם תשעה במצרים ואחד בכל העולם. עשרה חלקים של טפשות בעולם תשעה בישמעאלים ואחד בכל העולם. עשרה חלקים של בריות בעולם תשעה בישמעאלים ואחד בכל העולם. עשרה חלקים של כנים בעולם תשעה בפרסיים ואחד בכל העולם. עשרה חלקים של נוי בעולם תשעה במדי ואחד בכל העולם. עשרה חלקים של כעירות בעולם תשעה במזרח ואחד בכל העולם. עשרה חלקים של כח בעולם תשעה בכשדים ואחד בכל העולם. עשרה חלקים של גבורה בעולם תשעה ביהודה ואחד בכל העולם. עשרה חלקים של יופי בעולם תשעה בירושלים ואחד בכל העולם. עשרה חלקים של חכמה בעולם תשעה בארץ ישראל ואחד בכל העולם. עשרה חלקים של תורה בעולם תשעה בארץ ישראל ואחד בכל העולם. עשרה חלקים של חנופה בעולם תשעה בירושלים ואחד בכל העולם. הדא הוא דכתיב: (ירמיה כ"ג) כי מאת נביאי ירושלם יצאה חנופה לכל הארץ.  
דבר אחר:  חיל פרס ומדי. פעמים שהוא מקדים מדי לפרס, ופעמים שהוא מקדים פרס למדי. כשהמלכות במדי, פרס טפילה לה. כשהמלכות בפרס, מדי טפילה לה.  פרס למה קורין אותה פרס? שקיבלה את המלכות פרוסות: אחד בימי תרדה, ואחד בימי אדרכיאן, ואחד לעתיד לבא. הדא הוא דכתיב: והיה זה שלום העיר וגו'  מדי למה קורין אותה מדי? דמודייא להקדוש ברוך הוא.  אמר רבי חייא בר אבא מלכי מדי תמימים היו, ואין להקדוש ברוך הוא עליהם אלא עבודת כוכבים שמסרו להם אבותיהם. 
הפרתמים - ר' אלעזר אמר: פרתמים - אלו שני לגיונותיו של מלך. שאין המלך נקרא אגוסטוס (= קיסר) עד שקורין אותו הם תחלה.  ואלו הן:  אמר ר' יצחק: דיקומיוני ואגוסטיאני הן הן שנתנו עצה לנבוכדנצר, ועלה והחריב בית המקדש, וקעקע הקדוש ברוך הוא את ביצתן, והעמיד אחרים תחתיהם.  ואלו הם:  ר' יהודה בר' סימון בשם ר' אלעזר אמר: יכולני ובר קוריאני.  ור' הונא אמר: בני טעמיא ובני סגניא דיליה.  ור' יצחק אמר: בני טעמיא בני עצתיא דיליה. האי מאן דאמר: (דניאל ב') באדין דניאל התיב עטה וטעם וגו'.  
ושרי המדינות לפניו - ר' אלעזר ור' שמואל בר נחמן. רבי אלעזר אמר: להדא ארכיוון דגדר שהמלך יושב לדין מלמעלה, וכל העם יושבין לפניו על הארץ.  ור' שמואל בר נחמן אמר: לבסילקי גדולה שמליאה בני אדם, שהמלך יושב במסיבו וכל העם שטוחין על פניהם לפניו. לכך נאמר ושרי המדינות לפניו. 

Chapter 2

בהראותו את עושר כבוד מלכותו - דבית ר' ינאי וחזקיה תרויהון אמרין: ששה ניסין היה פותח ומראה להן בכל יום.  ר' חייא בר אבא אמר: מיני יציאות הראה להן.  ר' יודה בר' סימון אמר: סעודת ארץ ישראל הראה להן.  ר' לוי אמר: בגדי כהונה גדולה הראה להם. נאמר כאן "תפארת גדולתו", ונאמר להלן (שמות כ"ח) ועשית בגדי קדש לאהרן אחיך לכבוד ולתפארת. מה תפארת האמור להלן בגדי כהונה גדולה, אף תפארת האמור כאן בגדי כהונה גדולה.  ר' ברכיה בשם ר' חלבו אמר: בין מן דידיה ובין לא מדידיה מתגלגלת בת קברייא.  מהיכן העשיר אותו רשע?  אמר ר' תנחומא: נבוכדנצר שחיק מחיק סיגל כל ממונו של עולם, והייתה עינו צרה בממונו. כיוון שנטה למות אמר, מה אני אניח כל ממון זה לאויל, עמד וגזר ועשה ספינות גדולות של נחשת, מילא אותן ממון, וחפר והטמינם בפרת, והפך פרת עליהן. ויום שעמד כורש וגזר שיבנה בית המקדש, גילה אותן הקדוש ברוך הוא. הדא הוא דכתיב: (ישעיה מ"ה) כה אמר ה' למשיחו לכורש, אשר החזקתי בימינו לרד לפניו גוים וגו', ושערים לא יסגרו. וכתיב בתריה: ונתתי לך אוצרות חשך ומטמוני מסתרים וגו'.
ימים רבים - ימים של צער. ודכותיה (שמות ב') ויהי בימים הרבים ההם. וכי ימים רבים היו? אלא על ידי שהיו של צער, העלה אותן הכתוב ימים רבים. ודכותיה (מ"א י"ח) ויהי ימים רבים ודבר ה' היה אל אליהו וגו'. וכי ימים רבים היו? אלא על ידי שהיו ימים של צער לפיכך קרא אותם ימים רבים.  וכמה היו? ר' ברכיה בשם ר' חלבו בשם ר' יוחנן: חדש אחד בשנה ראשונה, וחדש אחד בשנה אחרונה, ושנים עשר חדש באמצע, הרי ארבעה עשר חדשים.  ודכותיה (ויקרא ט"ו) ואשה כי יזוב זוב דמה ימים רבים. תני ר' חייא: ימים - שנים, רבים - שלשה, וכי רבים הם? אלא לפי שהן של צער, לפיכך קורא אותן "ימים רבים".
שמונים ומאת יום - יום אחרון כיום ראשון. עובדא הוה בגברא חד דהוה שמיה ברבוהין, הלכו רבותינו אצלו על עסק מגבת חכמים. שמעין לבריה דאמר ליה: - במה אנן אכלין יומא דין? אמר ליה: בטרוקסימון. - מן חד במנא או מן תרין במנא? אמר ליה: מן תרין במנא, דאינון כמישין וזלילין. אמרי: היכן אנן אזלין גבי הדין, ניזיל ונעביד עבידתן בקרתא, ובתר כן ניתי לגביה. אזלון ועבדון עיבידתהון בקרתא, ואתו לגביה, ואמרין ליה הב לן מצוותא. אמר לון: אזלון לגבי דא דבייתא, והיא יהבה לכון חד מודיא דדינרין. אזלון לגבי אינתתא ואמרון לה: אמר ליך בעלך הב לן מצוותא חד מודיא דדינרין. אמרה לון: היכי אמר לכון, גדיש או מחיק? אמרו לה: סתם אמר לן. אמרה אנא יהבה לכון גדיש. אין אמר לי בעלי למה, אמינא ליה חביתין מן פרני אתון לגביה אמרון ליה ברייך ימלא חסרונך. אמר לון: היכן יהבתיה לכון גדיש או מחיק? אמרו ליה: סתם אמרן לה, ואמרה אנא יהבה לכון יתיה גדיש, ואין אמר בעלי למה, אנא יהבה גדראניה מן פורני. אמר להון: איכן דכן הוית בדעתי למתנא לכון. - ולמה לא אתיתן לגבי מריש? אמרון ליה שמעינן לעבדך דאמר לך במה אנן אכלין יומא דין ואמרת ליה בטרוקסימון. ואמר לך מן חד במנא או מן תרין במנא, ואמרת ליה מן תרין במנא דאינון כמישין וזלילין. ואמרין בר נש דאית ליה כל הדין ממונא הוא אכיל בטרוקסימון מן תרין במנא. אמר לון: בנפשי אנא רשיי, ברם במצוותה דבריי לית אנא יכיל ולא רשיי.  תרגום: מעשה היה באדם אחד שהיה שמו בן-בוהין. הלכו חכמים אצלו לגבות צדקה לתלמידי חכמים. שמעו את בנו אומר לו: - במה אנו אולים את לחמנו היום? אמר לו: בירק מריר. - האם לקנות מאלה שמוכרים אחד במנה, או שניים במנה? אמר לו: קנה שניים במנה, שהם יבשים וזולים. שמעו חכמים ואמרו זה לזה: איך אנו הולכים לבקש נדבה אצל זה? נלך ונאסוף בעיר, ואחר כך נכנס אליו. עשו מעשיהם בעיר, ובאו אליו, ואמרו לו: תן לנו "מצווה" - צדקה. אמר להם: לכו אצל אשתי, והיא תתן לכם מידה אחת מלאה דינרים. הלכו לאשתו ואמרו לה: אמר בעלך שתתךנו לנו לצדקה מידה אחת מלאה דינרים. אמרה להם: איך אמר לכם, כלי גדוש, או מחוק? אמרו לה: סתם אמר לנו. אמרה: אני אתן לכם כלי גדוש. ואם יאמר לי בעלי "למה?", אומר לו נתתי אותם מכתובתי. באו אליו, אמרו לו: בוראך ימלא חסרונך. אמר להם: איך נתנה לכם, גדוש או מחוק? אמרו לו: "סתם" אמרנו לה, והיא אמרה אני נותנת לכם אותו גדוש, ואם יאמר בעלי למה, אני נותנת את גדישתו מכתובתי. אמר להם: כך היה בדעתי לתת לכם. - ולמה לא באתם אלי בראשונה? אמרו לו: שמענו את עבדך שאמר לך במה אנו אוכלים היום, ואמרת לו בטרוקסימון, ואמר לך אחד במנה או שתיים במנה, ואמרת לו משתים במנה, שהם יבשים וזולים. ואמרנו לעצמנו: אדם שיש לו כל זה הממון, אוכל ירק הנמכר שניים במנה?! אמר להם: בצרכי עצמי אני רשאי לקמץ, אבל במצות בוראי איני יכול ואיני רשאי לקמץ.    בר לופייני הוה משיא את בתו מן צפורי לעכו, והעמיד חנויות מוזגות יין מציפורי לעכו, ומנורות של זהב מכאן ומכאן. אמרו לא זזו משם עד שהאכילן עדשים מן הגרן והשקה אותן יין מן הגת. אמר ר' אבון: ובלבד בקדרות מפוחמות. ברם הכא יום אחרון כיום ראשון:
רבי חייא הוה ליה חד רחים באשנא, ועשה לו סעודה, והאכילו כל מה שנברא בששת ימי בראשית. אמר ליה: מה אלהכון עתיד דעביד לכון יותר מכאן? אמר ליה: סעודתך יש לה קצבה, אבל סעודת אלהינו שעתיד לעשות לצדיקים לעתיד לבא אין לה קצבה. דכתיב: (ישעיה ס"ד) עין לא ראתה אלהים זולתך יעשה למחכה לו.  ר' שמעון בן יוחאי הוה ליה חד רחים גבי דאריה בצור. חד זמן אתא לגביה, שמעיה לעבדיה דאמר ליה: - במה אנן אכלין יומא דין בטלופחין דטמאשא או דגראפא? אמר ליה: דטמאשא. התחיל ממיל בו והרגיש בו. שלח ואמר לבני בייתיה אתקינו לי כל ההין ארגוטדייא אמר ליה: משגח רבי שתי גבן יומא דין אמר ליה: אין מאן דסליק בבייתא חמא כל הדין ארגנאטאדייא ותמה אמר ליה: בר נש דאית כל הדין ממונא יהא הוא אכיל בטפלוחין דטמאשא אמר ליה: אי ר' אתון אורייתכון מוקרא לכון ברם אנן אי לית לן ממונא לית בר נש דמוקר לן תרגום: רבי שמעון בר יוחאי היה לו ידיד שהיה גר בצור. פעם אחת בא רשב"י אליו. שמע את עבדו אומר לו: במה אנו אוכלים לחם היום, בעדשים שרובו מים לטבול בו הלחם, או בתבשיל במעט מים, לגרוף את העדשים בכף? אמר לו: בטיבול. התחיל רשב"י לדבר אתו, והרגיש האיש שרשב"י שמע את שיחתו עם עבדו. שלח לבני ביתו: התקינו סעודה בכלי כסף וזהב. אמר לרשב"י: האם ישתה רבי אצלי היום? אמר לו: כן. כשעלה לבית, ראה את הכלים היקרים, ותמה. אמר לו רשב"י: אדם שיש לו כל כך הרבה כסף, יהא אוכל עדשים בטיבול בלבד? אמר לו: אתם, התורה מכבדת אתכם. אנו, אם אין לנו ממון, אין אדם מכבד אותנו. לפיכך צריכים אנו לקמץ.  בר יוחני בקש לעשות סעודתא לגדולי רומי, הוה תמן [=שם] ר' אליעזר בר' יוסי. אמר: נמלך בבן עירנו. אתא לגביה. אמר ליה: אי בעית למקרא עשרין, עבוד עשרין וחמשה. ואין בעית למקרי עשרין וחמשה עבוד לתלתין. אזל הוא ועביד לעשרין וארבע וקרא עשרין וחמשה. אשתכחנון דחסירין חד מקמא. מאן דאמר קנדס, ומאן דאמר כפנאי. אייתי דהב יהב קדמיה נסביה וטלקיה באנפיה אמר ליה דדהב אנא אכיל ודהבך אנא צריך. תרגום: בר יוחני ביקש לעשות סעודה לגדולי רומי. התייעץ ברבי אליעזר בר' יוסי. אמר לו: אם תזמין עשרים - הכן עשרים וחמש מנות. אם תזמין עשרים וחמשה - הכן לשלושים. הזמין עשרים וחמישה, והכין עשרים וארבע מנות. היתה חסרה מנה אחת. רצה לפייס את זה שלא קיבל את מנתו, ונתן לו זהב. זרק לו את הזהב בפניו, ואמר לו: האם זהב אני אוכל, שזהבך אני צריך?  אתא לגביה ר' אליעזר בר' יוסי ותני ליה עובדא אמר ליה: חייך ר', לא הוה לי דאימא לך, דאלו אמרת לי לא עבדית, מן בגין כך אמרין לך, אם חדרי תורה גלה לכם הקדוש ברוך הוא, או שמא חדרי סעודה? אמר ליה: הן, אף חדרי סעודה גילה לנו. אמר ליה: ודא מנא לך? אמר ליה: מדוד. דכתיב: (ש"ב ג') ויבא אבנר אל דוד ועמו עשרים אנשים ויעש דוד לאבנר ולאנשים אשר אתו משתה. ויעש משתה אין כתיב כאן, אלא ולאנשים אשר אתו משתה. ברם הכא יום אחרון כיום ראשון.  תרגום: בא לפני ר' אליעזר בר' יוסי, וסיפר לו את המעשה. אמר לו: לא הייתי מספר לך שלא עשיתי מה שאמרת לי. בגלל זה אני מספר לך, כדי לשאול אם רק חדרי תורה גילה לכם הקב"ה, או גם חדרי סעודה. אמר לו: גם חדרי סעודה גילה לנו. אמר לו: מניין? אמר לו: מדוד. שהכין משתה "לאנשים אשר אתו". שדאג להכין סעודה לכל מי שעשוי היה לבוא. אבל אצל אחשוורוש - יום הסעודה האחרון כמו היום הראשון - שהיו מאכלים בשפע.
ובמלאת הימים האלה - ובמלואת כתיב. עשה המלך לכל העם הנמצאים וגו' משתה שבעת ימים.  רב ושמואל חד אמר: שבעה חוץ ממאה ושמונים.  ושמואל אמר: שבעה עם מאה ושמונים.  אמר רבי סימון: הדא שושן הבירה כבית קומטיטון [=מבצר מלך] היה מאכל ומשתה מצוי בה.  אמר רבי חנינא בר פפא: גדולי הדור היו שם וברחו.  אמר רב חנינא בר עטל: יהודים היו שם באותה סעודה. אמר לון אותו רשע: יכול אלוהיכון עתיד דעביד לכון יותר מכן? אמרו לו: (ישעיה ס"ד) עין לא ראתה אלהים זולתך יעשה למחכה. אם כסעודה זו הוא עושה לנו, אנו אומרין לו כבר אכלנוה על שלחנו של אחשורוש.
בחצר גנת ביתן המלך - ר' יהודה ור' נחמיה - ר' יהודה אמר: גנה מבחוץ וחצר מבפנים.  ור' נחמיה אמר: גנה מבפנים וחצר מבחוץ.  אמר ר' פנחס: מקיים אני דברי שניכם: כשהוא היה רוצה עושה אותה חצר, וכשהוא היה רוצה עושה אותה גינה. הא כיצד? פורש את הוילון ועושה חצר, קופל את הוילון ועושה אותה גנה.  דבר אחר: בחצר גנת ביתן המלך, שעמדה לו בדמים הרבה.
חור כרפס ותכלת - תרגם עקילס: איירינון קרפסינון.  ור' ביבי אמר: טיינון.  אמר רבי יצחק: בגדים שבני חורין לובשין.  אחוז בחבלי בוץ וארגמן  אמר ר' שמואל בר נחמן: בוא וראה טליתו של אותו רשע מה הוא, שהכל מפקיעין בחבלי צמר ובחבלי פשתן, ורשע זה בחבלי בוץ וארגמן על גלילי כסף.  ר' חייא רבה ור' שמעון בן חלפתא - חד אמר: נגללין היו כוילון זה של ארון.  וחרינא אמר: נקפלין היו כקלע זו של ספינה ועמודי שש.  אמר רבי לוי: המחצב הזה לא נגלה לבריה אלא למלכות הרשעה הזאת. אתיבון: והכתיב (ד"ה א' כ"ט) וכל אבן יקרה ואבני שיש לרוב, שלמה היה נותן מרגלית מכאן ומרגלית מכאן, ואבני שיש באמצע. ונוח היה לאחשורוש לעשות לו עמודים של כסף ושל זהב מלהביא עמודים של שיש מיפרק אונסין למדי. [=זול יותר היה להכין עמודי כסף וזהב מאשר לביא עמודי שיש מהמחצבות ועד מדי.]  ואם תאמר דהוו זמרין [=אם תאמר שהעמודים היו עשויים מלוחות שיש חתוכים]  אמר רבי מתנה: אני ישנתי על פרחו [=כותרת עמוד] של אחד מהן והיה מלוא קומה ופשוט ידים ורגלים.
מטות זהב וכסף - רבי יהודה ורבי נחמיה - רבי יהודה אמר: הראוי לכסף לכסף הראוי לזהב לזהב.  אמר לו ר' נחמיה: אם כן נמצאת מכניס שנאה בסעודת אותו רשע. אלא של כסף היו, והיו מצופים בזהב.  ור' תחליפא בר בר חנה אמר: של זהב היו, והיו מכופתין בכפאתין של כסף.  ושמואל אמר: הגשיש החיצון של זהב והפנימי של כסף.
על רצפת בהט ושש - אמר רב נחמן: בא וראה שלותו של אותו רשע מה הוא, שהיה ביתו רצוף באבנים טובות ומרגליות בהט ושש ודר וסוחרת.  ר' ניסא דקיסרי אמר: למרגלית שהיא אהובה על בעלה.  ר' יוחנן אמר: למרגלית שמוציאה את בעלה לחירות. האי מאן דאמר: (ויקרא כ"ה) וקראתם דרור ודר.  אמר רבי הונא: אית אתר דצווחין למרגליתא דורה וסחרת.  ר' ביבא בר אבונא אמר: פרקמטיא נפקת. האי מאן דאמר: (בראשית כ"ג) עובר לסוחר.
והשקות בכלי זהב - השקיותיו של אותו רשע לא היו אלא בשל זהב. איתיבון: והכתיב (מלכים א' ו') וכל כלי משקה המלך שלמה זהב, וכל כלי בית יער הלבנון זהב סגור.  ר' פנחס בשם ר' יצחק אמר: והלא נפשו של אדם חותה לשתות בשל זהב! אלא אלו כוסות דיוטיריטא [=עדינים] של כלי זכוכית שרואין צל פניהם בהם יפין ויקירין ככלי זהב.
וכלים מכלים שונים - הביא כליו וכלי עילם, ונמצאו שלו יפין משל עילם. הביא כליו וכלי בית המקדש ונמצאו נאים ויפין מכליו. למטרונה שהייתה לה שפחה יפה. כל זמן שמבטת בשפחתה, היו פניה משתנות. כך כל זמן שהיו כלי בית המקדש מביטין בכליו, היו משתנין כליו ונעשין כעופרת.  ר' תחליפא בר בר חנה אמר: כלים שצורתן נשתנים לימים קלים.  אמר רבי שמואל בר רב נחמן כלים מכלים למשתמשין בהם, והם שונין בקלקלה. מי גרם לבלשצר שתתקעקע ביצתו מן העולם, לא על ידי שנשתמש בכלי בית המקדש. הדא הוא דכתיב: (דניאל ה') בלשאצר אמר בטעם חמרא להיתיה למאני דהבא וכספא די הנפק נבוכדנצר וגו'. מה כתיב ביה? בליליא קטיל בלשאצר מלכא כשדאה.
ויין מלכות רב - להלן כתיב (שם) ולקבל אלפא חמרא שתה. ברם הכא כתיב ויין מלכות רב כיד המלך, ככוסות ביד המלך.
והשתיה כדת אין אונס - כדת כל מקום ומקום. אית אתר דבעי מיגס [=אוכל], ובתר כן שתי. ואית אתר דשתי ובתר כן מיגס. כדת כל אומה ואומה. כאילין כותאי דלא שאתן חמרא דזיקין, אייתי להון חמרא דקוליה. [=הכותים שאינם שותים יין שנשמר בנאד עור, הביא לכם יין בכל חרס]. אין אונס באנפקא [=יין חי].  רב אמר: אין אונס ביין נסך.  אמר רבי בנימין בר לוי: אין אונס בפקתא לפום דתמן שאתן בגסא לפיכך אין אונס בפקתא כי כן יסד המלך.  אמר רבי שמואל בר נחמן: בא וראה שלוותו של אותו רשע מה היא? שהיה ביתו מיוסד באבנים טובות ומרגליות, על כל רב ביתו לעשות לגדולי מלכות שיהא כל אחד ואחד רשאי לצחוק עם בניו ועם בני ביתו.
לעשות כרצון איש ואיש - אמר לו הקדוש ברוך הוא: אני איני יוצא מידי בריותי, ואתה מבקש לעשות כרצון איש ואיש? בנוהג שבעולם שני בני אדם מבקשים לישא אשה אחת, יכולה היא להנשא לשניהם? אלא או לזה או לזה.  וכן שתי ספינות שהיו עולות בלימן, אחת מבקשת רוח צפונית ואחת מבקשת רוח דרומית. יכולה היא הרוח אחת להנהיג את שתיהן כאחת? אלא או לזו או לזו.  למחר שני בני אדם באים לפניך בדין: איש יהודי ואיש צר ואויב. יכול אתה לצאת ידי שניהם? אלא שאתה מרומם לזה וצולב לזה.  ר' הונא בשם ר' בנימין בר לוי אמר: לפי שבעולם הזה, בזמן שרוח צפונית מנשבת אין רוח דרומית מנשבת, ובזמן שרוח דרומית מנשבת אין רוח צפונית מנשבת. אבל לעתיד לבא, בקיבוץ גליות, אמר הקדוש ברוך הוא אני מביא רוח ארגסטיס [= רוח לא מצויה] לעולם, ששתי רוחות משמשות בו. הדא הוא דכתיב: (ישעיה מ"ג) אומר לצפון תני ולתימן אל תכלאי, הביאי בני מרחוק ובנותי מקצה הארץ. מי הוא זה שעושה רצון יראיו? זה הקדוש ברוך הוא. שכתוב בו (תהלים קמה) רצון יראיו יעשה, ואת שועתם ישמע ויושיעם.

Chapter 3

רב פתח: (חבקוק ב') הוי משקה רעהו מספח חמתך ואף שכר, למען הביט על מעוריהם. הוי משקה זה נבוכנדצר. רעהו זה צדקיהו. אמר לו הקדוש ברוך הוא: אי רשע אינו מלך כמותך, אינו רועה כמותך? מספח חמתך מה אתה מספח בו דברים בחמתך?  אמר לו: אלו מרדת בי ולא מרדת באלהיך, היה לאלהיך להתקיים עליך. אלו מרדת באלהיך ולא מרדת בי, היה לי להתקיים בך. אלא שמרדת באלהיך ומרדת בי. הדא הוא דכתיב: (דה"ב ל"ו) וגם במלך נבוכדנצר מרד, אשר השביעו באלהים.  במה השביעו?  אמר רבי יוסי בר' חנינא: בקרנות המזבח הפנימי השביעו. מה היה עושה לו אותו רשע? היה מאכילו פת חמה של שעורים, ומשקה אותו יין מן הגת חדש. וכל כך למה? כדי שיתחללו מעיו. הדא הוא דכתיב: (חבקוק ב') למען הביט על מעוריהם  אמר ר' חנינא בר יצחק: יקר עצמך ויקר אבותיך לא נכנסתם למלכות אלא על ידי שכיבד זקנך לזקנו. הדא הוא דכתיב: (ישעיה ל"ט) בעת ההיא שלח מרודך בלאדן בן בלאדן מלך בבל ספרים ומנחה אל חזקיהו, וישמע כי חלה ויחזק.  אמרו: מרודך בלאדן עובד לחמה היה, והיה רגיל לאכול בשש שעות, וישן עד תשעה שעות. ואותו היום שחזר גלגל חמה לאחוריו בימי חזקיהו, ישן עד תשעה שעות ועמד בד' שעות. וכיוון שנעור משנתו בקש להרוג את כל עבדיו. אמר להם: הנחתם אותי ישן כל היום וכל הלילה? אמרו לו: לא אלא שגלגל חמה חזר לאחוריו. אמר להם: וכי יש אלוה גדול מאלהי שיכול להחזירו? אמרו לו: אלוהו של חזקיהו גדול מאלהיך. מיד עמד וכתב: שלום לחזקיהו ושלום לאלהי חזקיהו ושלום לירושלם. וכיוון שיצאו הכתבים והבולדרין, נתישבה דעתו עליו ואמר: הכבוד הזה שחלקתי לחזקיהו, לא חלקתי לו אלא בשביל אלהיו, ואני מקדים שלום של חזקיהו שהוא בשר ודם לשלום אלהיו?! מיד עמד מכסאו ופסע שלוש פסיעות, ושלח בולדארין והחזיר את הכתבים, וכתב ספרים אחרים: שלם לאלהא רבא של חזקיהו, ושלם לחזקיהו, ושלם לירושלם.  אמר לו הקדוש ברוך הוא: אתה עמדת מכסאך ופסעת שלשה פסיעות בשביל כבוד שמי, חייך שאני מעמיד ממך שלשה מלכים שיהיו קוזמקרטורין מסוף העולם ועד סופו. ואלו הם: נבוכדנצר ואויל מרודך ובלשצר. לפיכך אמר הקדוש ברוך הוא: כבודך וכבוד זקנך ואביך לא נכנסו למלכות, אלא בשביל שכיבד לזקנו של זה, ואתה מבזה אותו? (חבקוק ב') שבעת קלון מכבוד. צדקיה בני מתבזה כדרך כל אדם המתבזה. אבל את וקיקלון על כבודך - מקיא מלמעלן וקלון מלמטה.  ר' ירמיה בשם ר' שמואל בר רב יצחק אמר: כיוון שראו שני גדולי לגיונותיו שמקיא מלמעלן וקלון מלמטן, עמדו והעמידוהו מכסאו, והסירו את כתרו מעל ראשו, והסירו פורפירא שלו מעליו. הדא הוא דכתיב: (דניאל ה') ויקרה העדיו מנה והעמידו בערייתו ערית ביזוי. ומי היו ב' גדולי לגיונותיו? כורש ודריוש.  ר' מנחם חתניה דר' אליעזר בר אבינא בשם ר' יעקב בר אבינא: כל ביתו של אותו רשע לא נידונים אלא ערומים. (חבקוק ב') שתה גם אתה והערל, זה נבוכדנצר. גם אתה זה בלשצר. והערל זה ושתי.
גם ושתי המלכה עשתה משתה נשים - ר' יהודה בר' סימון פתח: (ישעיה ג') עמי נוגשיו מעולל ונשים משלו בו. עמי נוגשיו מעולל, מדקדקין בהון. האי מאן דאמר: (איכה א') ועולל למו.  דבר אחר: מעולל - - מקטפין עוללותיהן. האי מאן דאמר: (ויקרא י"ט) וכרמך לא תעולל. - באין עליהון בעלילות. האי מאן דאמר: (דברים כ"ב) ושם לה עלילות דברים.  ורבי יהודה ברבי סימון אמר: - קדשים בהון. האי מאן דאמר: (שם כ"ג) לא תהיה קדשה. האי מאן דאמר: (שופטים י"ט) ויתעללו בה כל הלילה.  ונשים משלו בו אמר רבי חוניא: קופצין עליהן כבעל חוב.  דבר אחר: ונשים משלו בו - ארבע נשים נטלו ממשלה בעולם, ואלו הן: איזבל ועתליה מישראל, ושמירמית וושתי מאומות העולם.ורבי יהודה ברבי סימון אמר: - קדשים בהון. האי מאן דאמר: (שם כ"ג) לא תהיה קדשה. האי מאן דאמר: (שופטים י"ט) ויתעללו בה כל הלילה.  ונשים משלו בו אמר רבי חוניא: קופצין עליהן כבעל חוב.  דבר אחר: ונשים משלו בו - ארבע נשים נטלו ממשלה בעולם, ואלו הן: איזבל ועתליה מישראל, ושמירמית וושתי מאומות העולם.
דבר אחר: גם ושתי המלכה שמואל פתח (ירמיה נ"א) בחומם אשית את משתיהם. אמר הקדוש ברוך הוא: כשהן באין להתחמם במלכות, "אשית את משתיהם", אנא מגדיר ית משתותיהן, "והשכרתים" בצרותיהם, "למען יעלוזו" על ידי שהיו שמחים הם בחורבן הבית. אמר הקדוש ברוך הוא: בית המקדש חרב, ורשע זה עושה מרזיחין, וגם ושתי הרשעה עושה מרזיחין. דכתיב: גם ושתי המלכה עשתה משתה נשים:
ר' יצחק פתח: (ישעיה מ"ג) ולא אותי קראת יעקב כי יגעת בי ישראל.  ר' יוחנן שמע לה מן הדא: דכתיב: (שם י"ז) משא דמשק, הנה דמשק מוסר מעיר והייתה מעי מפלה, עזבות ערי ערוער. מה זה עומד בדמשק ומזכיר ערוער? והלא אין ערוער נתונה אלא בתחום מואב? אלא שלש מאות וששים וחמשה בתי עבודת כוכבים היו בדמשק, והיו עובדין כל אחד ואחד מהם את יומו. והיה להם יום אחד שהם מחזירין על כולן באותו היום, ועובדין אותן. וכולן עשו ישראל אומוניאה [=הסכמה], ועבדו אותן. הדא הוא דכתיב: (שופטים י) ויוסיפו בני ישראל לעשות הרע בעיני ה', ויעבדו את הבעלים ואת העשתרות ואת אלהי ארם ואת אלהי צידון ואת אלהי בני עמון ואת אלהי פלשתים, ויעזבו את ה' ולא עבדוהו. ואפילו בשותפות.  אמר רבי אבא בר כהנא: לא תהא כהנת כפונדקית.  אמר רבי יוסי בר' חנינא: אמר הקדוש ברוך הוא: לא עשאוני בני ככרזימין הזה שבא באחרונה.  אמר רבי לוי: לעבדו של מלך שעשה סעודה לחיילותיו, וזימן כל לגיונותיו של מלך, ולרבו לא קרא. אמר לו המלך: הלואי השוית אותי ככל חיילותי. כך אמר הקדוש ברוך הוא: הלואי עשאוני בני ככרזימין הזה שבא באחרונה. אלא: ולא אותי קראת יעקב.  כי יגעת בי ישראל. אצל הבעל מה כתיב? (מלכים א' י"ח) ויקראו בשם הבעל מהבקר ועד הצהרים לאמר: הבעל עננו, ואין קול ואין עונה. יתיב ומשתעי כל יומא ולא לעי, וקאים לצלאה והוא לעי. יתיב ומשתעי כל יומא ולא לעי, יתיב למיתנא ולעי. תרגום: יושב ומשוחח כל היום, ואינו עייף. קם לתפילה והוא עייף. יושב ומשוחח כל היום, ואינו עייף. קם ללמוד והוא עייף.  הוי, ולא אותי קראת יעקב. הלואי לא הכרתיך יעקב, מפני כי יגעת בי ישראל. לא הבאת לי שה עולותיך, אלו שני תמידין. שנאמר: (במדבר כ"ח) את הכבש אחד תעשה בבקר.  וזבחיך לא כבדתני - אלו אימורי קדשי קדשים. לא העבדתיך במנחה - זה קומץ מנחה. ולא הוגעתיך בלבונה - זה קומץ לבונה. לא קנית לי בכסף קנה - ר' הונא בשם ר' יוסי אמר: קינמון היה גדל בארץ ישראל, והיו עזים וצבאים אוכלין ממנו. וחלב זבחיך לא הרויתני אלו אימורי קדשים קלים. אך העבדתני בחטאתיך הוגעתני בעונותיך ראה מה גרמו לי חובותיך יעקב: לא די לך שהיית מונה לסעודת אנשים, אף לסעודת נשים. הדא הוא דכתיב: גם ושתי המלכה עשתה משתה נשים:
כתיב (תהלים י') ראיתה כי אתה עמל וכעס תביט לתת בידך, עליך יעזוב חלכה, יתום אתה היית עוזר. אמרה כנסת ישראל לפני הקדוש ברוך הוא: ריבונו של עולם, ראית שעשו הרשע בא ועתיד להחריב את בית המקדש, ומגלה את ישראל מארצם, ומשלשלן בקולרין. תביט לתת בידך ואתה היית משרה שכינתך על יצחק ואומר לו: (בראשית כ"ז) הנה משמני הארץ יהיה מושבך, ועל חרבך תחיה.  עליך יעזוב חלכה. למחר הוא בא ונוטל יתומים ואלמנות וחובשן בבית האסורין, ואומר להם, אותו שכתוב בו אבי יתומים ודיין אלמנות, יבא ויציל אתכם מידי. אלא: יתום אתה היית עוזר, שני יתומים שנשתיירו לו, זה רומוס ורומילוס, נתתה רשות לה לזאבה להניקן, ובסוף עמדו ובנו שני צריפין גדולים ברומי.  דבר אחר: ראיתה כי אתה עמל וכעס וגו'. אמרה כנסת ישראל לפני הקדוש ברוך הוא: ריבונו של עולם, ראית נבוכדנצר הרשע שבא ומחריב בית המקדש ומגלה את ישראל ומשלשלן בקולרין לתת בידך, והיית משרה שכינתך על ירמיה, ואומר לנו: (ירמיה כ"ז) ועבדו אותו כל הגוים את בנו ואת בן בנו וגו'. עליך יעזוב חלכה. למחר הוא בא ונוטל את חנניה מישאל ועזריה ונותנם לתוך כבשן האש, ואומר להם: (דניאל ג') ומן הוא אלה די ישיזבנכון מן ידי. אלא ולא עוד יתום אתה היית עוזר. יתומה אחת שנשתיירה לו ועשית אותה אגוסטא במלכות שאינו שלה ואיזו זו - זו ושתי.
כתיב (תהלים י"ז) ממתים ידך ה' ממתים מחלד וגו'.  ר' חנינא בריה דר' אחא אזל לחד אתר ואשכח הדין פסוקא ראש הסדר: (ויקרא ב') והנותרת מן המנחה לאהרן ולבניו וגו'. ופתח: ממתים ידך ה', מה גבורים הם אלו שנטלו חלקם מתחת ידך ה', ואיזה זה זה שבט לוי. ממתים מחלד אלו שלא נטלו חלק בארץ. חלקם בחיים אלו קדשי המקדש. וצפונך תמלא בטנם אלו קדשי הגבול. ישבעו בנים כל זכר בכהנים יאכל אותה. והניחו יתרם לעולליהם, והנותרת מן המנחה לאהרן ולבניו וגו'.  דבר אחר: ממתים ידך ה' מה גבורים הם? שנטלו את שלהם מתחת ידך ה'. ואיזה? זה זה דורו של שמד. ממתים ידך מומתים מידך, מחלד אלו שהעלה בשרן חלודאות על קדוש שמך. מי הן? רבי שמעון בר יוחאי ור' אלעזר בריה. עבדון הן טמירין במערתה תלת עשר שנין בשמדא, עד דסליק בשרהון חלודה, והוון אכלין חרובן ותמרין. ולסוף תלת עשר שנין נפק רבי שמעון בר יוחאי ויתיב ליה על פילי דמערתא, חמא חד צייד פריס מצודתיה למצד צפרין. שמע ברת קלא אמרה דימוס ואתפשת זמן תנינות שמע ברת קלא אמרה ספיקלא ואשתזבת. אמר: אפילו ציפור מבלעדי שמיא לא יברח, כל שכן נפשתנא. ניחות וניתסאי בהדין מוי דמוקד דטבריה. נחתון ואיתסון במוי דמוקד דטבריא. אמרין צריכין אנו לעשות טובה וניהני להלון בני אתרא כדרך שעשה יעקב אבינו. שנאמר: (בראשית ל"ג) ויחן את פני העיר, שהיה עושה איטליס ומוכר להם בזול. עשו איטליס ומכרו בזול. תרגום: רבי שמעון בר יוחאי ורבי אלעזר בנו נחבאו במערה שלש עשרה שנה בזמן השמד, עד שהיה בשרם חלוד. ואכלו חרובים ותמרים. בסוף 13 השנים יצא רשב"י וישב על פתח המערה, ראה ציד פורס מצודתו לצוד ציפור. שמע בת קול שאמרה "דימוס" - שחרור. והציפור ניצלה. זמן אחר ראה צייד, ושמע בת קול שאמרה "ספיקולה" - הריגה, והציפור נצודה. אמר: אפילו ציפור בלי גזרת שמים לא תתפס, כל שכן אנו. נלך ונתרפא במרחצאות טבריה. ירדו והתרפאו. אמרו: צריכים אנו לעשות טובה לטבריה, ונגרום הנאה לבני העיר, כמו שעשה יעקב, שנאמר בו "ויחן את פניהעיר" - שהיה עושה שוק. עשו גם הם שוק לבני טבריה ומכרו בזול. אמר דוד לפני הקדוש ברוך הוא: ריבונו של עולם, תאמר שיש לי חלק עמהם לעולם הבא. אמר לו הקדוש ברוך הוא: דוד, לא צפונך תמלא בטנם, "צפונם תמלא בטנך" אין כתיב כאן, אלא "וצפונך תמלא בטנם" כל עמא מיתרא עותרא אכלין. איתבשר דוד שיש לו חלק לעולם הבא. ועוד אמר לפניו: ריבונו של עולם, אלו באין מכח תורה ומצות ומעשים טובים שיש בידם, אבל אני בצדק אחזה פניך לעולם.
אין ז
דבר אחר: ממתים ידך ה' - מה גבורים הם שנטלו ממשלה מתחת ידך ה'. ואיזה? זה זה נבוכדנצר. ממתים מחלד - אלו שנטלו חלקם בארץ. חלקם בחיים - אלו שנטלו חלקם כשהן חיים. וצפונך תמלא בטנם - שהיו עשירים מן הטמון בלשכה. ישבעו בנים - זה אויל ובלשצר. והניחו יתרם לעולליהם - עוללה אחת שנשתיירה לו, עשית אותה אגוסטא במלכות שאינה שלה. ואיזו זו? זו ושתי:
דבר אחר: גם ושתי המלכה עשתה משתה נשים מה ראה הכתוב לפרסם סעודתה של ושתי?  ר' יהושע בן קרחה אמר: כל כך למה? להודיעך לאיזו שלוה אסתר נכנסת.  אמר רבי מאיר: אם כך למכעיסיו, קל וחומר לעושי רצונו.  דבר אחר: גם ושתי המלכה - אין "גם" אלא ריבוי. מה זה בששה ניסין, אף זו בששה ניסין. מה זה במיני יציאות, אף זו במיני יציאות. מה זה בסעודת ארץ ישראל, אף זו בסעודת ארץ ישראל. מה זה בבגדי כהונה גדולה, אף זו בבגדי כהונה גדולה.  ר' ברכיה אמר: כהדא צרצרא דמתגלגלא בדילה ודלא דילה.  דבר אחר: גם ושתי המלכה - גם וגם - הגיע משתותא של ושתי, הגיע זמנה של ושתי ליגמם, הגיע זמנה של ושתי ליבצר, הגיע זמנה של ושתי לידרך.  ר' הונא אמר: הגיע מעת זמנה ליממת. האי מאן דאמר: (בראשית ג') ותקח מפריו ותאכל ותתן גם לאישה וגו':
עשתה משתה נשים - מיני גמאין האכילה אותן.  ר' יצחק אומר: מיני מתוקים האכילה אותן בית המלכות. נתנה אותן בבתים מרווחין, מפני שדרכה של אשה מצויה לקלקל. [=ללכלך בגדיה]  דבר אחר: בית המלכות - נתנה אותן בבתים מצויירין, דאמר ר' אבון רוצה אשה שתהא בבתים מצויירין ובגדים מצויירין, מלאכול עגלים מפוטמין.  דבר אחר: בית המלכות נתנה אותן, בבית איספלידא [=טרקלין] שלה, לומר שאם ימרוד בעלה של אחת מהם, תהא אשתו מבפנים נתונה, ולא ימרוד.  אשר למלך אחשורוש  ר' יודן ור' לוי בשם ר' יוחנן כל מקום שנאמר במגלה זו "למלך אחשורוש" - במלך אחשורוש הכתוב מדבר. וכל מקום שנאמר "למלך" סתם - משמש קדש וחול.
ביום השביעי - רבי יהושע בן לוי אמר: זה יום השבת.  כטוב לב המלך ביין -  אמר רבי יצחק עובדי כוכבים אין להם טובה. דכתיב: (קהלת ח') וטוב לא יהיה לרשע וגו' איתיבון: והכתיב כטוב לב המלך ביין? אמר לו: "בטוב לב המלך" אין כתיב, כאן אלא "כטוב לב המלך", טובה ואינה טובה. אבל טובתן של ישראל טובה שלמה. שנאמר: (מלכים א' ח') וילכו לאהליהם שמחים וטובי לב על כל הטובה וגו'.
אמר למהומן בזתא - אמר ר' יוחנן: באותה שעה קרא הקדוש ברוך הוא למלאך שממונה על החמה, ואמר לו: בזתא - בוז ביתיה. חרבונא - אחריב ביתיה. בגתא ואבגתא - בוז ובזבוז.  אמר ר' שמעון בר' ינאי: אמר הקדוש ברוך הוא: משחק אני עליהן. אביא גתיות מאחורי הקורייס.  "זתר" - תרגם ר' יעקב בר אבינא קדם ר' יצחק: זנות ראה של אותו רשע.  וכרכס - כרכסא כתיב.  ר' שמואל בר נחמן אמר: לשון יוני הוא. האי מאן דאמר כרכסון, שבעת הסריסים המשרתים את פני המלך אחשורוש, שאין המלכות מעמדת פחות משבעה סריסים לפני המלך.
להביא את ושתי המלכה לפני המלך בכתר מלכות - אמר רבי איבו: כפרתן של ישראל! כשישראל אוכלין ושותין ושמחין, הן מברכין ומשבחין ומקלסין להקדוש ברוך הוא. וכשאומות העולם אוכלין ושותין, מתעסקין הן בדברי תפלות. זה אומר מדיות נאות, וזה אומר פרסיות נאות. אמר להם אותו טיפש: כלי שאותו האיש משתמש בו, אינו לא מדית ולא פרסית, אלא כשדית. מבקשים אתם לראותה? אמרו לו: הן, ובלבד שתהא ערומה. אמר להון: הן, וערומה. ר' פנחס ור' חמא בר גוריא בשם רב אמר: ביקשה ליכנס אפילו בצלצול כזונה ולא הניחו אותה: אמר לון וערומה. אמרה: אכנס בלא כתר. - הן אומרים שפחה היא זו. תלבש בגדי מלכות ותיכנס [=גם בבגדי מלכות יאמרו ששפחה התחפשה למלכה]. אמר רב הונא: אין הדיוט משתמש בבגדי מלכות.
ותמאן המלכה ושתי - שלחה ואמרה לו דברים שהן נוגעין בלבו. אמרה לו: אם רואין אותי נאה, הן נותנין עיניהם להשתמש בי והורגים אותך. ואם רואין אותי כעורה, את מתגנת בי. רמזתו ולא נרמז, עקצתו ולא נעקץ.  שלחה ואמרה לו: קומיס איסטבלאטי [=סייס] של בית אבא היית, והיית למוד להיות מכניס לפניך נשים זונות ערומות, ועכשיו שנכנסת למלכות לא חזרת מקלקולך? רמזתו ולא נרמז, עקצתו ולא נעקץ.  שלחה ואמרה: אפילו אנדתיקוס [=מורדים] של בית אבא לא נידונו ערומים. הדא הוא דכתיב: (דניאל ג') באדין גובריא אלך כפיתו בסרבליהון פטשיהון. תרגום: אז האנשים נקשרו וידיהם נאסרו כשהם במעיליהם. על פירוש המילה "סרבליהון" - מחלוקת רבי יודן ורב הונא להלן:  רבי יודן אמר: בגוליהון. ורב הונא אמר: במוקסיהון.  ר' שמעון בר אבא אמר בשם רבי יוחנן: אין הקדוש ברוך הוא דן את הרשעים בגיהנם אלא ערומים. ומה טעם? דכתיב: (תהלים ע"ג) בעיר צלמם תבזה.  אמר ר' שמואל בר נחמן: הן דליסטאות מקפח תמן מצטלב. תרגום: במקום שהלסטים מקפחת את הבריות, שם הוא נצלב.   אמר רבי נתן: אף מצריים ברידתן בים לא נידונו אלא ערומים. מה טעם (שמות ט"ו) וברוח אפך נערמו מים.  ורבי שמואל ב"נ בשם ר' יונתן אמר: אין הרשע יוצא מן העולם, עד שהקדוש ברוך הוא מראה קניגין דידיה היאך הוה מיתציד. תרגום: אין הרשע יוצא מן העולם, עד שהקדוש ברוך הוא מראה מצודתו שלו, איך הוא נצוד בה.
 ויקצף המלך מאד וחמתו בערה בו - אמר ר' יוחנן: באותה שעה אמר הקדוש ברוך הוא למלאך הממונה על החימה: חות פח זיקא בכרסיה ונפח בקיטמיה וזרוק גופריתא באתוניה. תרגום: רד והפיח רוח בכרסו, והפח אש בחמתו, וזרוק גופרית בכבשנו.  אמר ר' יוחנן: כל אותן השנים, משעה שנהרגה ושתי עד שנכנסה אסתר, לא שככה חמתו של אחשורוש. איתיבון: והכתיב כשוך חמת המלך אחשורוש. אמר להם: בשוך חמת המלך אין כתיב כאן, אלא כשוך חמת המלך. שכיכה שאינה שכיכה. אימתי שככה חמתו? כשנצלב המן. הדא הוא דכתיב: ויתלו את המן על העץ אשר הכין למרדכי, וחמת המלך שככה. חמתו של מלך מלכי המלכים הקדוש ברוך הוא.

Chapter 4

ויאמר המלך לחכמים יודעי העתים וגו' - מי היו? אמר ר' סימון זה שבטו של יששכר. הדא הוא דכתיב: (ד"ה א' י"ב) ומבני יששכר יודעי בינה לעתים, לדעת מה יעשה ישראל וגו'.  ר' תנחומא אמר: לקורסין [=מסלולי גרמי השמים].  ור' יוסי בר קצרת אמר: לעיבורין [=עיבור השנה]. לדעת מה יעשה ישראל, שהיו יודעין לרפאות את הקירוס (= גלד של מכה). ראשיהם מאתים, אלו מאתים ראשי סנהדראות שהיו שבטו של יששכר מעמידים. וכל אחיהם על פיהם, וכולם היו מסכימים הלכה על דעתן כהלכה למשה מסיני.  אמר להם אותו רשע: בשביל שגזרתי על ושתי שתכנס לפני ערומה ולא נכנסה, מה הוא דינה? אמרין ליה: אדונינו המלך, כשהיינו בארצנו היינו שואלים באורים ותומים, ועכשיו מטולטלין אנו. וקראו לפניו המקרא הזה: (ירמיה מ"ח) שאנן מואב מנעוריו, ושקט הוא אל שמריו, ולא הורק מכלי אל כלי, ובגולה לא הלך, על כן עמד טעמו בו וריחו לא נמר. אמר לון: אית הכא מינהון? אמרין ליה: קריביהון. הדא הוא דאמר והקרוב אליו כרשנא שתר אדמתא תרשיש מרס מרסנא ממוכן, שבעת שרי פרס ומדי וגו'. (משלי י"א) צדיק מצרה נחלץ ויבא רשע תחתיו - צדיק מצרה נחלץ אלו שבטו של יששכר, ויבא רשע תחתיו אלו שבעת שרי פרס ומדי.  דבר אחר: והקרוב אליו. כתיב (שם) בפה חנף ישחית רעהו, ובדעת צדיקים יחלצו - בפה חנף ישחית רעהו - אלו שבעת שרי פרס ומדי, ובדעת צדיקים יחלצו - זה חלקו של יששכר.  דבר אחר: והקרוב אליו. כתיב (שם י"ד) חכם ירא וסר מרע, וכסיל מתעבר ובוטח - חכם ירא וסר מרע זה שבטו של יששכר, וכסיל מתעבר ובוטח אלו שבעת שרי פרס ומדי.  דבר אחר: והקרוב אליו. כתיב (שם כ"ב) ערום ראה רעה ונסתר, ופתאים עברו ונענשו - ערום ראה רעה ונסתר זה שבטו של יששכר, ופתאים עברו ונענשו אלו שבעת שרי פרס ומדי.
והקרוב אליו - הן הקריבו הפורענות לעצמן. כרשנא שהיה ממונה על הכרשינין. שתר שהיה ממונה על היין. אדמתא שהיה ממונה על אטנם שבארץ. תרשיש שהיה ממונה על הבית. מרס שהיה ממרס את העופות. מרסנא זה היה ממרס את הסלתות. ממוכן זה היה האיספקסיטון [=מספק המזון] שבכולם, שהייתה אשתו מתקנת להן כל מה שהיו צריכין.  אמרו מלאכי השרת לפני הקדוש ברוך הוא: אם מתקיימת עצתו של רשע זה, מי מקריב לפניך? כרשנא - מי מקריב לפניך פר בן שנה? שתר - מי מקריב לפניך שתי תורים? אדמתא - מי בונה לפניך מזבח אדמה? כדאמר: (שמות כ') מזבח אדמה תעשה לי. תרשיש - מי לובש בגדי כהונה ומשמש לפניך? כדאמר: (שם כ"ח) תרשיש שהם וישפה מרס - מי ממרס לפניך את העופות? מרסנא - מי ממרס לפניך את הסלתות? ממוכן - מי מכין לפניך את המזבח? כמה דאת אמר: ויכינו את המזבח על מכונתו.  אותה שעה אמר להן הקדוש ברוך הוא לישראל: בני הם, רעי הם, קרובי הם, אוהבי הם, בני אוהבי הם, שהוא אברהם. דכתיב: זרע אברהם אוהבי. מרומם אני קרנם. כדאמר: (תהלים קמ"ח) וירם קרן לעמו.  דבר אחר: כרשנא אמר הקדוש ברוך הוא: בוזק אני לפניהם כרשינין ומשירן מן העולם. שתר משקה אני להם כוס של תרעלה. אדמתא תרשיש מתיר אני דמן כמים. מרס מרסנא ממוכן ממרס אני מסרס וממעך את נפשם בתוך מעיהם. וכי היכן הייתה איסקוזות [=גזירת כליון] של כולן מתוקנת?  אמר רבי הושעיא: מישעיה הנביא. האי מאן דאמר: (ישעיה י"ד) הכינו לבניו מטבח בעון אבותם, בל יקומו וירשו ארץ וגו'.
שבעת שרי פרס ומדי - רב ושמואל - רב אמר: במלכות אחשורוש הכתוב מדבר.  ושמואל אמר: במלכות בלשצר הכתוב מדבר. על דעתיה דרב דאמר במלכות אחשורוש, ניחא. על דעתיה דשמואל דאמר במלכות בלשצר, כיצד היו כל אותן השנים?  אמר ר' הונא: על ידי שלא נשתמשו בכלי בית המקדש. הדא הוא דכתיב: (דניאל ה') בלשצר אמר בטעם חמרא וגו' שמתוך כן בה בלילא קטיל בלשצר מלכא כשדיא.
רואי פני המלך - שתי משפחות היו נכנסות אצל רבי. אחת של רבי הושעיא ואחת של בית רבי יהודה בן פזי. כשנתחתן ר' יהודה בן פזי ל רבי, בקשו ליכנס תחלה, ולא הניחן רבי אמי. אמר להם: כתיב (שמות כ"ו) והקמות את המשכן כמשפטו אשר הראית. וכי יש משפט לעצים? אלא קרש שזכה לינתן בצפון, ינתן בצפון. ושזכה לינתן בדרום, ינתן בדרום. בעון דימנון מאיכן.  אמר לון ר' סימון מן דרומא: שנאמר: (שופטים א') ויאמר ה' יהודה יעלה. אמר לו ר' מני: הדא במלחמה. ברם במינוי, רואה פני המלך היושבים ראשונה. אף הכא כן רואי פני המלך.
כדת מה לעשות - אמר רבי יצחק: לחזירתה כדת, ולאומה קדושה שלא כדת, אלא באכזריות במלכה ושתי, על אחת כמה וכמה במלכה שאינה ושתי:
 ויאמר ממוכן לפני המלך והשרים - מה ראה ממוכן לקפוץ בעצה תחלה? מכאן שהדיוט קופץ בראש. ר' פנחס ור' חלקיה בשם ר' סימון ור' אלעזר ור' יוחנן: חד אמר: דינינו כדיניהם.  וחרינא אמר: אין דינינו כדיניהם. מאן דאמר דינינו כדיניהם, כדתנן דיני ממונות הטהרות והטומאות מתחילין מן הגדול, ודיני נפשות מתחילין מן הצד. ומאן דאמר אין דינינו כדיניהם, מה מקיים ויאמר ממוכן? נראין דברי ר' יהודה נראין דברי ממוכן. פירוש: אם אין דינם כדיננו, הם מתחילים מן הגדול. ומדוע הוזכר רק ממוכן, שהיה הקטן? לא משום שדיבר ראשון, אלא משום שקבלו את דעתו. כמו כאשר אומרים "נראים דברי רבי יהודה", אין מזכירים את דעות החולקים עליו.  ר' יוחנן אמר תלתא אמוראין: חד אמר: על ידי שהייתה מסטרתו בקורדקין שלה על פניו לכאן ולכאן.  וחרינא אמר: על ידי שלא הזמינה את אשתו לסעודת נשים.  וחרינא אמר: על ידי שהייתה לו בת, והיה מבקש להשיאה למלכות. מאן דאמר על ידי שהייתה מסטרתו בקורדקין שלה על פניו לכאן ולכאן, שאמר לא על המלך לבדו עוותה ושתי המלכה. ומאן דאמר על ידי שלא הזמינה את אשתו לסעודת נשים, שאמר כי יצא דבר המלכה על כל הנשים להבזות בעליהן בעיניהן, הדא היא דלא הות תמן. מאן דאמר על ידי שהייתה לו בת, והיה מבקש להשיאה למלכות. שאמר ומלכותה יתן המלך לרעותה הטובה ממנה.
כי יצא דבר המלכה - אמר רבי שמואל: בלא דדין הות צריכה.
 והיום הזה תאמרנה שרות פרס - רב ושמואל - רב אמר: כדי הבזיוון הזה לקציפה הזאת. ושמואל אמר: כדי הקצפון לבזיוון זה. אמר רבי חנינא: כדאי הוא הבזיוון שביזה אביה את כלי בית המקדש לקצפון שקצף עליה והרגה.
אם על המלך טוב יצא דבר מלכות - אמר לו: אדוני המלך, דבר אתה מוציא מפיך, ואני מכניס את ראשה בדיסקוס.  ויכתב בדתי פרס ומדי ולא יעבור וגו'.  אמר ר' חנינא בריה דר' אבהו: כתיב (איוב ה') כי הוא יכאיב ויחבש ימחץ וידיו תרפינה. בלשון שנטלה מלכות מזקנה, שאמר לו שמואל (ש"א ט"ו) ונתנה לרעך הטוב ממך, בו בלשון חזרה לו המלכות. הדא הוא דכתיב: ומלכותה יתן המלך לרעותה הטובה ממנה.
ונשמע פתגם המלך - ר' לוי ור' יצחק - ר' לוי אמר: פתגם גדול אנו עתידין לשמוע מזו שנכנסה למלכות. מהו? אבל גדול ליהודים.  ור' יצחק אמר: פתגם גדול אנו עתידים לשמוע מזו שנכנסה למלכות. מהו? שמחה וששון ליהודים?  אמר ר' יהודה בר' סימון: ונשמע פתגם מלך מלכי המלכים הקדוש ברוך הוא, שאמר בחכמתו ובתבונתו - (שמות י"ז) מחה אמחה את זכר עמלק כי רבה היא.  רב ושמואל - חד אמר: הדא מלכותה רבתא להדא חטיתא.  וחד אמר: הדא חטיתא רבתא להדא מלכותא.  וכל הנשים יתנו יקר לבעליהן וגו':
וייטב הדבר בעיני המלך והשרים - גזר והכניס ראשה בדיסקוס.
 וישלח ספרים אל כל מדינות המלך - אמר רב הונא: אחשורוש דעת סרוחה הייתה לו. מנהג שבעולם אדם מבקש לאכול עדשים, ואשתו מבקשת לאכול אפונים, יכול הוא לכופה? לא מה דהיא בעיא היא עבדה?  אמר ר' פנחס: ולא עוד אלא שנעשה שחוק בעולם. בנוהג שבעולם מדיי נושא פרסית, והיא מדברת בלשון מדיי. פרסי נושא מדיית, והיא מדברת בלשון פרסי. אבל הקדוש ברוך הוא דבר עם ישראל בלשון שלמדו. הדא הוא דכתיב: אנכי ה' אלהיך לשון יחנך.  אמר רבי נתן: דבית גוברין ארבע לשונות נאין הן שישתמש בהן עולם: לעז לזמר פרסי לאלייה עברי לדיבור רומים לקרב ויש אומרים: אף אשורית לכתב. עברית יש לה דיבור ואין לה כתב. אשורית יש לה כתב ואין לה דיבור. בחרו להם כתב אשורית ולשון עברית. בורגני אחד אמר בררו להון לשון רומי מלשון יוני.  ר' יהודה בר' סימון אמר: גנאי הוא לה שחותמת שאינה שלה.  ורב חנין בר אדא אמר: אף על פי כן וטפרה די נחש אינה חותמת אלא בלשונה.  אמר רבי שמואל בר נחמן: מכאן אדם צריך לשנות את פרשיותיו. אילו לא שנה לנו משה את התורה, מהיכן אנו יודעין השסועה, ואילו לא שנה לנו דניאל את החלום מהיכן אנו יודעין וטפרה די נחש.

Chapter 5

רבי עזריה פתח: (משלי כ"ג) אל תרא יין כי יתאדם, כי יתן בכוס עינו, יתהלך במישרים.  אמר רבי עזריה: אל תרא יין כי יתאדם, כי יתאו לדם נדה ולדם זיבה. כי יתן בכוס עינו - בכיס כתיב, לשון נקי. האי מאן דאמר: (שם א') כיס אחד יהיה לכלנו. יתהלך במישרים - סוף שאשתו אומרת לו כשושנה אדומה ראיתי, והוא אינו פורש ממנה.  אמר רבי אסי: אם תלמיד חכם הוא סוף שהוא מטמא את הטהור ומטהר את הטמא.  דבר אחר: אל תרא יין כי יתאדם ודאי מסמיק ליה. כי יתן בכוס עינו הוא נותן עיניו בכוס, וחנוני נותן עיניו בכיס. יתהלך במישרים סוף עביד ביתיה מישרא. אמר מה דהדין קיתונא דנחשא עביד, קיתונא דחספא עביד. ומזבין ליה, ושתי חמרא בטימיתיה. ומה דא קידרא דנחשא עביד, קידרא דחספא עביד. ומזבין ליה ושתי חמרא בטימיתיה. תרגום: אמר: מה שכד של נחושת עושה, כד חרס עושה. ומוכר אותה ושותה יין במחירה. ומה שקדרת נחושת עושה, קדרת חרס עושה. ומוכר אותה ושותה יין במחירה.  ר' יצחק בר רדיפה אמר בשם ר' אמי: סוף שמוכר כל כלי ביתו ושותה בהם יין.  אמר רבי אחא: מעשה באדם אחד שהיה מוכר כל כלי ביתו ושותה בהם יין. אמרי בנוי: לית הדין אבונן שביק לן כלום. מה עשו? אשקוניה ושקלוניה וטענוניה ויהבוניה בחד בית עלם. עברין שפאין שנאון בתרע בית עלמא, ושמעון אנגריא במדינתא, פרקון טועניהון בגו בית עלמא ההוא. אמרין ניזל וניחמי מה קלא במדינתא. איתער ההוא סבא משינתיה, חמא זיקא יהיבא לעיל מן ראשיה, שרא יתיה ויהביה בפומיה ושתי. שתי עד דניים שינתיה. לבתר תלתא יומין אמרין בניה, לית אנן אזלינן וחזינן מה ההוא אבונן עביד? אזלון ואשכחוניה והא זיקא יהיב בפומיה. אמרי אף הכא לא שביק לך ברייך. הואיל והוא לך מן שמיא, לית אנן ידעין מה נעבד לך. עבדי ביניהון תקנה: כל חד וחד הוה משקה ליה יומא. תרגום: מעשה באדם אחד שהיה מוכר כל כלי ביתו ושותה בהם יין. אמרו בניו: לא ישאיר לנו אבינו כלום. מה עשו? השקוהו, ולקחוהו, וטענוהו ושמוהו בבית הקברות. עברו מוכרי יין בשער בית הקברות, ושמעו שחוטפים בעיר אנשים ורכוש למיסי המלך. פרקו את יינם בתוך בית הקברות ההוא, ואמרו: נלך ונראה מה בעיר. התעורר אותו אדם משנתו, וראה נאד מלא יין מעל לראשו. התיר אותו ונתן את פי הנאד בפיו, ושתה עד שנרדם. אחרי שלושה ימים אמרו בניו: וכי אין אנו הולכים לראות מה עושה אבינו? הלכו וראו שפי נאד היין בפיו. אמרו: גם כאן אין בוראך נוטש אותך. הואין והיה לך מן השמים, אין אנו יודעים מה נעשה לך. החליטו ביניהם, שכל אחד ואחד יהיה משקה את אביהם ביומו.  כתיב (שם כ"ג) "והיית כשוכב בלב ים וכשוכב בראש חבל". כהדא אילפא דדמכא בפילגוס דימא. וכשוכב בראש חבל כהדין תרנגולא דיתיב בריש חבלא, אזיל ואתי, אזיל ואתי, כהדין קברניטא דיתיב בריש תורנא, אזיל ואתי, אזיל ואתי. (שם) הכוני בל חליתי מחו ליה ולא מרגיש. הלמוני בל ידעתי, טלמון ליה ולא ידע. שתי שכרא חמשא קוסטין, אמרין ליה עשרה קיסטין אישתית. ואם תאמר דמיתער הוא משינתיה ואנשי ליה, תלמוד לומר: (שם) מתי אקיץ אוסיף אבקשנו עוד.  תרגום: כתיב (שם כ"ג) "והיית כשוכב בלב ים וכשוכב בראש חבל". כספינה שהיא מטורפת בלב ים. וכשוכב בראש חבל כתרנגול היושב בראש חבל מתוח, הולך ובא והולך ובא. כקברניט היושב בראש התורן ונאחז ומתנועע, והולך ובא והולך ובא. (שם) הכוני בל חליתי היכו אותו ולא הרגיש. הלמוני בל ידעתי, עשקו אותו ולא ידע. שתה יין חמשה לוגים, ואמרו לו עשרה שתית. ואם תאמר שמתעורר הוא משנתו ושוכח את יינו - תלמוד לומר: (שם) מתי אקיץ אוסיף אבקשנו עוד.  למי אוי למי אבוי.  רב הונא אמר: למי שאינו עמל בתורה. למי מדינים, למי דינין, למי שיח, למי פיטטין, למי פצעים חנם, למי פדעין דמגן - למאחרים על היין. עובדא הוה בחד בר נש דהוה אליף למשתי תרי עשר קיסטין דחמר בכל יום יומא חד אישתי חד עשר קיסטין דמך ולא אתא שינתא קם בחשוכא אזל לבי קפילא, אמר ליה זבון לי חד קיסטא. אמר לו: לא פתחנא לך דהיא חשיכא וצרי לי מן נטוריא תלא עייניה וחזא נוקבא בתרעא אמר לו: הב לה מיניה בהדין נוקבא את מפני מלגיו ואנא שתי מלבר עבד ליה כן אשתי ודמך קדם תרעא עברון עליה נטוריא סבורניה דהוא גנב מחיוניה ופדעוניה וקרו עליה למי פצעים חנם למאן פדעין דמגן למי חכלילות עינים למאן שמשין דעיינין כל אלה למי למאחרים על היין זה שנכנס לבי קפילא קדמאי ונפק בתראי לבאים לחקור ממסך מן דשמע הן אית ליה חמרא טבא רדיף בתריה מה כתיב בו בסוף? (שם) אחריתו כנחש ישך וכצפעוני יפריש. מה צפעון זה מפריש בין מיתה לחיים, כך הפריש היין בין אדם לחוה.  תרגום: רב הונא אמר: למי שאינו עמל בתורה. למי מדינים, למי דינין, למי שיח, למי פטפוטים, למי פצעים חנם, למי פצעים חינם - למאחרים על היין. מעשה באדם שהיה רגיל לשתוך שנים עששר לוגים בכל יום. יום אחד שתה אחד עשר לוגים, שכב ולא נרדם. קם בחשכה, הלך לחנווני, ואמר לו מכור לי לוג יין אחד. אמר לו החנווני: איני פותח לך, שחשוך עכשיו, ואני ירא מהשומרים. הרים השיכור עיניו, וראה חור בדלת. אמר לו: תן לי יין דרך הנקב שבדלת. אתה תחזיק את הבקבוק מבפנים, ואני אשתה מבחוץ. שתה ונרדם ליד הדלת. עברו עליו השומרים, חשבו שהוא גנב, הכוהו ופצעוהו. וקראו עליו חכמים את הפסוק: "למי פצעים חנם" מי מקבל מכות חינם? "למי חכלילות עינים" - למי עיניים אדומות כשמש? "למאחרים על היין" - זה שנכנס לחנווני ראשון, ויוצא אחרון. "לבאים לחקור ממסך" - כשהוא שומע מי שיש לו יין טוב - רודף אחריו. מה כתוב בו בסוף? (שם) אחריתו כנחש ישך וכצפעוני יפריש. מה צפעון זה מפריש בין מיתה לחיים, כך הפריש היין בין אדם לחוה.  דאמר רבי יהודה בר' אלעאי אותו העץ שאכל ממנו אדם הראשון ענבים היו. הדא הוא דכתיב: (דברים ל"ב) ענבימו ענבי ראש אשכלות מרורות למו. הללו הביאו מרורות לעולם.  דבר אחר: וכצפעוני יפריש. מה צפעון זה מפריש בין מיתה לחיים, כך הפריש היין בין נח לבניו לעבדות. הדא הוא דכתיב: (בראשית ט') וישת מן היין וישכר ויתגל בתוך אהלה, שמתוך כך אמר ארור כנען.  דבר אחר: וכצפעוני יפריש. מה צפעוני זה מפריש בין מיתה לחיים, כך הפריש היין בין לוט לבנותיו לממזרות. הדא הוא דכתיב: (שם י"ט) ותשקן את אביהן יין בלילה הוא. שמתוך כך ותהרין שתי בנות לוט מאביהן.  דבר אחר: וכצפעוני יפריש, מה צפעוני זה מפריש בין מיתה לחיים, כך הפריש היין בין אהרן לבניו למיתה. דתני ר"ש אומר, לא מתו בני אהרן אלא שנכנסו שתויי יין לאהל מועד.  רבי פנחס בשם רבי לוי אמר: משל למלך שהיה לו בן בית נאמן. מצאו עומד על פתח הבית, והתיז את ראשו בשתיקה, ומינה בן בית אחר תחתיו. ואין אנו יודעין מפני מה הרג את הראשון. אלא ממה שצוה את השני ואמר לו: אל תכנס בפתח הבית, אנו יודעים שמתוך כך הרג לראשון. כך (ויקרא י') ותצא אש מלפני ה' ותאכל אותם. אין אנו יודעין מפני מה מתו. אלא ממה שמצוה את אהרן וא"ל (שם) יין ושכר אל תשת, אנו יודעין מתוך כך שלא מתו אלא מפני היין.  דבר אחר: וכצפעוני יפריש, מה צפעון זה מפריש בין מיתה לחיים, כך הפריש היין בין עשרת השבטים לשבט יהודה ובנימין לגלות. הדא הוא דכתיב: (ישעיה ה') הוי משכימי בבקר שכר ירדפו מאחרי בנשף יין ידליקם. שמתוך כך (שם) לכן גלה עמי מבלי דעת.  דבר אחר: וכצפעוני יפריש, מה צפעון זה מפריש בין מיתה לחיים, כך הפריש היין לשבט יהודה ושבט בנימן לגלות. הדא הוא דכתיב: (שם כ"ח) וגם אלה ביין שגו ובשכר תעו אלה וגם אלה  דבר אחר: וכצפעוני יפריש, מה צפעון זה מפריש בין מיתה לחיים, כך הפריש היין בין מלכות למלכות להריגה. הדא הוא דכתיב: (דניאל ה') בלשאצר אמר בטעם חמרא. שמתוך כך אמר (שם) בה בליליא קטיל בלשאצר מלכא כשדיא.  דבר אחר: וכצפעוני יפריש, מה צפעון זה מפריש בין מיתה לחיים, כך הפריש היין בין אחשורוש לושתי להריגה. הדא הוא דכתיב: ביום השביעי כטוב לב המלך ביין. שמתוך כך קצף עליה והרגה.
אחר הדברים האלה כשך חמת המלך אחשורוש - אמר רבי איבו בשם רבי יוסי בן זמרא: כל מקום שנאמר: "אחר" - סמוך. "אחרי" - מופלג.  ורבנן משום ר' יוסי בן זמרא: כל מקום שנאמר: 'אחרי' - סמוך; 'אחר' - מופלג.  כשוך חמת המלך אחשורוש. "בשך" אין כתיב כאן, אלא "כשך", שכיכה שאינה שכיכה. זכר את ושתי גזירה זאת שגזר עליה שתכנס לפניו ערומה ולא נכנסה, וקצף עליה והרגה. מן דקטלה שרי תהי ביה (=ממה שהרגה תהה וחזר בו), למה שעשתה כהוגן. ואת אשר נגזר עליה - שלא כהוגן. ולמה עלתה לה כך? לפי שלא הייתה מנחת לאחשורוש ליתן רשות לבנות בית המקדש, ואומרת לו: מה שהחריבו אבותי אתה מבקש לבנות? ויאמרו נערי המלך משרתיו וגו':
ויפקד המלך פקידים בכל מדינות מלכותו - מה ראה? אמר רבי הונא: על ידי שהיו מבזות בבנות ישראל כעורות, ואין כל בריה משגיח עליהם, לפיכך באו לידי המספק הזה.  ר' חנינא בר שילקא ור' יהושע דסכנין ור' לוי בשם ר' יוחנן אמרין: ישראל וגוי דרים בחצר אחד, ושפת ישראל קדרתו ונגע בה הגוי, אינה טמאה. שפה הגוי קדרתו ונגע בה ישראל, הוא אומר טמאה. ואפילו נפלו לתוכה כמה שקצים ורמשים הוא אוכלה. ואם ישראל עושה את שלו לתוכה הוא שוברה. כך כתיב (ירמי' נ') השמיעו אל בבל רבים כל דורכי קשת וגו' וכי כסף נטלה שתתן כסף? זהב נטלה שתתן זהב? (איכה ה') נשים בציוון עינו מה תלמוד לומר? אלא כך אמר הקדוש ברוך הוא: אתם להוטים אחר הערווה, חייכם שאני מביא עליכם אומה שאינה מבקשת מכם לא כסף ולא זהב. הדא הוא דכתיב: (ישעיה י"ג) הנני מעיר עליהם את מדי אשר כסף לא יחשבו, וזהב לא יחפצו בו. ומה מבקשת מכם? (שם) וקשתות נערים תרטשנה, ופרי בטן לא ירחמו וגו'.  אל יד הגא סריס המלך שומר הנשים. מחוי היה, והיה ממונה על הבתולות. ודכוותיה: אל יד שעשגז סריס המלך שומר הפלגשים, שחוף היה, והיה ממונה על הנשים.
 והנערה אשר תיטב בעיני המלך - מי הגון לדבר זה? מרדכי. איש יהודי היה בשושן הבירה ושמו מרדכי. ודכוותיה (שמות ב') וירא אלהים את בני ישראל וידע אלהים מי הגון לדבר זה? משה. ומשה היה רועה. ודכוותיה (שמואל א' ח') ויאמר שמואל אל העם, לכו איש לעירו וגו' מי הגון לדבר זה? שאול. שנאמר: (שם ט') ויהי איש מבנימין ושמו קיש. ודכוותיה (ש"א י"ז) וישמע שאול וכל ישראל את דברי הפלשתי, ויחתו ויראו מאד. מי הגון לדבר זה? דוד. (שם) ודוד בן איש אפרתי היה.  ר' יהושע בר אבירם אמר תרתי כתיב: (שופטים ד') והוא לחץ את ישראל בחזקה. מהו בחזקה? אמר רבי יצחק: בחירופין ובגידופין. האי מאן דאמר: (מלאכי ג') חזקו עלי דבריכם. מי הגון לדבר זה? דבורה. הדא הוא דכתיב: (שופטים ד') ודבורה אשה נביאה אשת לפידות.  ר' יהושע בר אבירם אמר: חורי. (שם י') ויאמרו העם שרי גלעד איש אל רעהו, מי האיש אשר יחל להלחם בבני עמון, יהיה לראש לכל יושבי גלעד. מי הגון לדבר זה? יפתח. (שם י"א) ויפתח הגלעדי היה גבור חיל.

Chapter 6

(תהלים ק"ו) אשרי שומרי משפט עושה צדקה בכל עת. נמנו בעליית רבי טרפון ואמרו: איזה הוא שעושה צדקה בכל עת? אם תאמר אלו סופרים ומשנים, אינן לא אוכלים ולא שותין ולא ישנים?! אלא אלו כותבי תפילין ומזוזות אינן לא אוכלים ולא שותין ולא ישנים?! אלא איזהו עושה צדקה בכל עת? - הוי אומר זה המגדל יתום בתוך ביתו. תימר שאין מתגלגל ערום בלילה?! פירוש: אם השמיכה של הילד נשמטת והוא ישן ערום וקר לו - המגדל אותו לא עשה צדקה באותה עת, כי ישן ולא טיפל בילד?!  אמרו עדיין צריכין אנו למודעי. בא ר' אלעזר המודעי ולמד: לא דברה תורה אלא מתוך פרוסה שאוכלה בתוך ביתו.  דבר אחר: אשרי שומרי משפט זה מרדכי. עושה צדקה בכל עת שגדל יתומה בתוך ביתו. אמר דוד לפני הקדוש ברוך הוא: ריבונו של עולם, זכרני ה' ברצון עמך, בשעה שתעשה תשועה לישראל על ידי מרדכי ואסתר. בשעה שבקש המן להשמיד את ישראל, ושקל עשרת אלפים ככר כסף על ידי עושה מלאכת אחשורוש. דכתיב: ועשרת אלפים ככר כסף וגו' מה כתיב שם איש יהודי וגו':
איש יהודי היה בשושן הבירה - איש מלמד שהיה מרדכי שקול בדורו כמשה בדורו. דכתיב ביה: (במדבר י"ב) והאיש משה ענו מאד. מה משה עמד בפרץ, דכתיב: (תהלים ק"ו) ויאמר להשמידם לולי משה בחירו עמד בפרץ וגו'. אף מרדכי כן. דכתיב: דורש טוב לעמו ודובר שלום לכל זרעו. מה משה לימד תורה לישראל, דכתיב: (דברים ד') ראה למדתי אתכם חקים ומשפטים. אף מרדכי כן. דכתיב: דברי שלום ואמת. וכתיב (משלי כ"ג) אמת קנה ואל תמכור.  ושמו מרדכי - הרשעים קודמין לשמן: נבל שמו, שבע בן בכרי שמו. אבל הצדיקים שמן קודם להם: ושמו מנוח, ושמו קיש, ושמו שאול, ושמו אלקנה, ושמו בועז, ושמו מרדכי. לפי שדומין לבוראן. דכתיב: (שמות ו') ושמי ה' לא נודעתי להם.  יהודי - למה נקרא שמו יהודי, והלא ימיני הוא? - לפי שייחד שמו של הקדוש ברוך הוא כנגד כל באי עולם. הדא הוא דכתיב: לא יכרע ולא ישתחוה.  וכי קנתרן היה ועובר על גזירת המלך? - אלא כשצוה אחשורוש להשתחוות להמן, חקק עבודת כוכבים על לבו, ונתכוון כדי שישתחוו לעבודת כוכבים. וכשהיה רואה המן שאין מרדכי משתחוה לו, נתמלא חימה. ומרדכי אומר לו: יש אדון המתגאה על כל גאים, היאך אני מניחו ואשתחוה לעבודת כוכבים. ולפי שייחד שמו של הקדוש ברוך הוא נקרא יהודי. לומר: יהודי יחידי.  יש אומרים: שהיה שקול כאברהם בדורו. מה אברהם אבינו מסר את עצמו לתוך כבשן האש, והחזיר והכיר לבריות גדולתו של הקדוש ברוך הוא. הדא הוא דכתיב: (בראשית י"ב) ואת הנפש אשר עשו בחרן. - אף מרדכי בימיו הכירו הבריות גדולתו של הקדוש ברוך הוא. הדא הוא דכתיב: ורבים מעמי הארץ מתיהדים. וייחד שמו של הקדוש ברוך הוא וקדשו, ולפיכך נקרא יהודי. דכתיב: איש יהודי. אל תקרי "יהודי" אלא "יחידי".
היה - אמר רבי יוחנן: כל מי שנאמר בו "היה", הוא תחילתו והוא סופו. איתיבון ליה: והכתיב (יחזקאל ל"ג) אחד היה אברהם. מעתה הוא תחילתו והוא סופו? אמר לון אף היא לא תברה. דאמר רבי חנינא ור' יוחנן תרוויהון, בן שלש שנים הכיר אברהם את בוראו. הדא הוא דכתיב: (בראשית כ"ו) עקב אשר שמע אברהם בקולי. מניין "עקב" שמע אברהם בקול בוראו, והוו שנותיו קע"ה. מה מקיים בו "היה"? שהיה מתוקן להדריך כל העולם כולו בתשובה.  (שם ג') הן האדם היה - שהיה מתוקן למיתה. (שם) והנחש היה ערום - מתוקן לפורענות. (שם ד') וקין היה עובד אדמה - מתוקן לגלות. כדאמר: (שם) ויצא קין מלפני ה' וגו' - לומר נע ונד. (איוב א') איש היה בארץ עוץ - מתוקן ליסורין. (בראשית ו') נח איש צדיק תמים היה - היה מתוקן להכיר בוראו. (שמות ג') ומשה היה רועה היה - מתוקן לגאולה. מרדכי היה מתוקן לגאולה.  ר' לוי ורבנן. ר' לוי אמר כל מי שנאמר בו "היה" - ראה עולם חדש.  אמר רבי שמואל בר נחמן, וחמשה הן: נח, אתמול (איוב י"ד) אבנים שחקו מים. דאמר רבי לוי בשם ר' יוחנן אפילו אצטרובולין של רחים נימוחו בימי המבול. והכא אמר (בראשית ט') ויהיו בני נח היוצאין מן התיבה. לומר ראה עולם חדש. יוסף, אתמול (תהלים ק"ה) ענו בבבל, ועכשיו (בראשית מ"ב) ויוסף הוא השליט על הארץ. אלא ראה עולם חדש. משה, אתמול בורח מפני פרעה ועכשיו משקעו בים, אלא שראה עולם חדש. איוב, אתמול (איוב ט"ז) ישפך לארץ מררתי, עכשו (שם מ"ב) ויוסף ה' את כל אשר לאיוב למשנה. אלא ראה עולם חדש. מרדכי, אתמול וילבש שק ואפר, ועכשיו יצא מלפני המלך בלבוש מלכות.  ושמו מרדכי - מה מר ראש לכל הבשמים, אף מרדכי ראש לצדיקים בדורו.
אשר הגלה מירושלים - ר' ברכיה ור' ירמיה ור' חייא בשם ר' יוסי - כד הוו מטו רבי יונתן ורבנן להאי פסוקא: "אשר הגלה נבוכדנצר", הוו אמרין: נבוכדנצר שחיק עצמות. ולמה לא הוה אמרין כן בירמיה? אלא שכל נבוכדנצר שבירמיה חי הוה, ברם הכא מת הוה.
ויהי אומן את הדסה - מה הדסה ריחה מתוק וטעמה מר, כך הייתה אסתר מתוקה למרדכי ומרה להמן. כי אין לה אב ואם.  ר' פנחס ור' חמא בר גוריוון בשם רבי: וכי שתוקית הייתה, דאת אמר כי אין לה אב ואם? אלא עיברתה אמה מת אביה, וכיוון שנולדה מתה אמה.
כתיב (שמות י"ז) ושים באזני יהושע. זה אחד מארבע צדיקים שניתן להם רמז, שנים חשו ושנים לא חשו. משה ניתן לו רמז ולא חש, יעקב ניתן לו רמז ולא חש, דוד ומרדכי ניתן להם רמז וחשו.  יעקב אמר ליה הקדוש ברוך הוא (בראשית כ"ח) ושמרתיך בכל אשר תלך ויירא. אדם שהבטיחו הקדוש ברוך הוא היה מתפחד, דכתיב: (שם) ויירא יעקב וגו'? אלא אמר: שמא כשהייתי בבית לבן הטמא, נתלכלכתי בטומאה משה. ושים באזני יהושע לומר שאתה מת ויהושע מכניס ישראל לארץ. וכתיב ואתחנן אל ה'. אבל דוד ומרדכי ניתן להם רמז וחשו. דוד אמר (שמואל א' י"ז) גם את הארי גם הדוב הכה עבדך. אמר דוד: וכי מה אני ספון שהכיתי חיות רעות אלו? אלא אמר: שמא דבר עתיד ליארע את ישראל, והן עתידין לינצל על ידי. מרדכי - ובכל יום ויום מרדכי מתהלך לפני חצר בית הנשים. אמר: אפשר לצדקת זאת שתנשא לערל? אלא: שעתיד דבר גדול שיארע על ישראל ועתידים להנצל על ידיה.
רבי ברכיה בשם רבי לוי: אמר להם הקדוש ברוך הוא לישראל: אתם בכיתם ואמרתם: (איכה ה) יתומים היינו ואין אב. חייכם אף הגואל שאני עתיד להעמיד לכם במדי לא יהיה לו אב ואם. הדא הוא דכתיב: כי אין לה אב ואם.
 ובכל יום ויום מרדכי מתהלך לפני חצר בית הנשים - לשאול על כתמה ועל נדותה. לדעת את שלום אסתר שלא יעשו לה כשפים.  אמר ר' יעקב בר אחא: אמר לו הקדוש ברוך הוא, אתה דרשת שלום נפש אחת לדעת את שלום אסתר. חייך סופך לדרוש שלום אומה שלימה. הדא הוא דכתיב: דורש טוב לעמו ודובר שלום לכל זרעו.
ובהגיע תור אסתר... ותהי אסתר נשאת חן בעיני כל רואיה - ר' יודא אומר: כאיקונין הזה, שאלף בני אדם מביטים בה, והיא עריבה על כולם.  ר' נחמיה אומר:  העמידו מדיות מכאן ופרסיות מכאן, והייתה אסתר יפה מכולן.  ורבנין אמרין:  ותהי אסתר נושאת חן בעיני כל רואיה, בעיני העליונים ובעיני התחתונים.  דבר אחר: (משלי ג') ומצא חן ושכל טוב בעיני אלהים ואדם.
ותלקח אסתר אל המלך אחשורוש - מתעלה בלקוחין. דין אמר אנא יהיב מאה דינרין ועליל עמה, ודין אמר אנא יהיב תרתין מאוון ועליל עמה:
ויאהב המלך את אסתר מכל הנשים ותשא חן וחסד - ר' חלבו אמר: מלמד שאף הנשואות הביאו לפניו. לכך נאמר מכל הנשים ומכל הבתולות.  וישם כתר מלכות בראשה וימליכה תחת ושתי. עד שהמליכו את אסתר, הייתה איקונין של ושתי קיימת, כיוון שנשא את אסתר בת טובים בת גנוסים, אמר תיחות ושתי תיסק אסתר. הדא הוא דכתיב: וימליכה תחת ושתי.
אין אסתר מגדת מולדתה - מלמד שתפשה שתיקה בעצמה, כרחל זקנתה שתפשה פלך שתיקה. עמדו כל גדולי זרעה בשתיקה: רחל - תפשה פלך שתיקה, ראתה סבלונותיה ביד אחותה ושתקה. בנימין בנה תפש בשתיקה. תדע שאבנו שהייתה בחשן הייתה ישפה. לומר: יודע היה במכירת יוסף ושותק: ישפה - יש פה ושותק. שאול בן בנה (ש"א י') ואת דבר המלוכה לא הגיד לו. אסתר - אין אסתר מגדת מולדתה ואת עמה.
בימים ההם ומרדכי יושב בשער המלך קצף בגתן ותרש שני סריסי המלך - מה קצפון היה שם? מעביר שנים ומשיב אחד, מעביר שני קלסריקין שהן שומרי הסף, ומושיב הברברי הזה.  יושב בשער המלך.  ר' ברכיה בשם ר' לוי אמר: כתיב (תהלים מ"ו) לכו חזו מפעלות ה' אשר שם שמות בארץ. הקציף עבדים על יד אדוניהם, לתת גדולה לצדיקים. הדא הוא דכתיב: קצף בגתן ותרש וגו', לתת גדולה למרדכי. מקציף אדונים על עבדיהם, לתת גדולה ליוסף. הדא הוא דכתיב: (בראשית מ"א) פרעה קצף על עבדיו.
ויבקש הדבר וימצא - ר' לוי בשם ר' אחא בר שילא איש כפר תמרתא אמר: ומה אם ספרו של בשר ודם כך, לכשיבא ספרו של הקדוש ברוך הוא, דכתיב בו (מלאכי ג') ויקשב ה' וישמע ויכתב בספר זכרון לפניו וגו' - על אחת כמה וכמה.

Chapter 7

אחר הדברים האלה גדל המלך אחשורוש את המן בן המדתא - זה שאמר הכתוב (תהלים ל"ז) כי רשעים יאבדו ואויבי ה' כיקר כרים. שאין מפטמין אותן לטובתן אלא לטבחה. כך המן הרשע לא נתגדל אלא למפלתו.  משל לאדם שהייתה לו סייחה וחמורה וחזירה, והיה נותן לחזירה בלא מידה, לחמורה ולסייחה במידה. אמרה סייחה לחמורה: מה שוטה זה עושה? אנו שאנו עושין מלאכתו של בעל הבית, נותן לנו במידה, ולחזירה שהיא בטלה שלא במידה? אמרה לה: תבא השעה ואת רואה במפלתה, שאין מאכילין אותה יותר לכבודה, אלא לרעתה. כיוון שבא קלנדס, מיד נטלו לחזירה ונחרוה. התחילו נותנין שעורים לפני בתה של חמורה, והייתה מנשבת בהן ולא אכלה. אמרה לה אמה: בתי, לא המאכל גורם, אלא הבטלה גורמת. כך, לפי שכתוב וישם את כסאו מעל כל השרים אשר אתו, לפיכך ויתלו את המן.
דבר אחר: אחר הדברים האלה.  אמר רבי לוי: זה שאמר הכתוב: ((תהלים צב:ח) בפרוח רשעים כמו עשב, ויציצו כל פועלי און. מה כתיב בסוף קרייה [=הפסוק]? להשמדם עד עד. לא נתגדל המן אלא לרעתו.  ולמה גדלו? משל לגולייר שקלל לבנו של מלך. אמר המלך: אם אני הורגו, הכל אומרים גולייר הרג. עשה אותו טריכונוס, ואחר כך עשה אותו הגמון, ואחר כך התיז את ראשו. כך אמר הקדוש ברוך הוא: אילו נהרג המן כשירד ויעץ לאחשורוש לבטל בנין בית המקדש לא היה מי יודעו. אלא יתגדל, ואחר כך יתלה. לפיכך וישם את כסאו מעל כל השרים, ואחר כך ויתלו את המן. הרי אויבי הקדוש ברוך הוא, למפלתן הן מתגדלין. וכתיב (איוב י"ב) משגיא לגוים ויאבדם.
דבר אחר:  אחר הדברים האלה כתיב (שם כ') אם יעלה לשמים שיאו לרומא, וראשו לעב יגיע- לעננה, כגללו לנצח יאבד. מה גללים הללו מזוהמין, כך הוא מזוהם. (איוב כ, ז) רואיו יאמרו איו - חמיין ליה ולא חכמין ליה. אן הוא המן ואן הוא שלותו.  ר' פנחס הוה משתעי אילין עובדיא: ארי עשה סעודה לבהמה ולחיה, וסיכך על גבן עורות של אריות וזאבים וחיות רעות. מן דאכלון ושתון אמרין: הלואי מאן יימר קומינן זמירא. תליין עינהון בהדיה תעלא. אמר לון: עניין לי אתון מה דאנא אמר לכון. אמרין: הן. אמר לון: מאן דאחמי לן בעילאי הוא יחמי לן בארעאי.  תרגום: ר' פנחס הוה ממספר מאוראות אלה: האריה עשה סעודה לבהמה ולחיה, וסיכך על גבן עורות של אריות וזאבים וחיות רעות. לאחר שאכלו ושתו, אמרו: הלואי יאמר מישהו לפנינו דברי זמר. תלו עיניהם בשועל. אמר להם: ענו לי מה שאנו אומר לכם. אמרו לו: הן. אמר להם: מי שראה לנו את העליונים, הוא יראה לנו את התחתונים [=מי שהראה לנו את עורותיהם של האריות והזאבים שעורותיהם תלויים מעלינו, הוא יראה לנו את נפילתם של האריות והזאבים הנמצאים לידינו].   כך מי שהראנו במפלתן של בגתן ותרש וצליבתן, הוא יראה לנו במפלתו של המן. ומי שפרע מן הראשונים, הוא יפרע לנו מן האחרונים. מה כתיב למעלה מן הענין? ויתלו שניהם על עץ. אף סופו של אותו האיש ליצלב.
דבר אחר: אחר הדברים האלה גדל המלך אחשורוש הרהורי דברים היו שם. ומי הרהר? ר' יהודה אמר: המן הרהר. אמר: אם אסתר יהודית, היא קרובתי היא מן אבי עשו. הדא הוא דכתיב: (מלאכי א') הלא אח עשו ליעקב. ואם גויה היא, כל הגוים קרובים אלו לאלו.
ר' פנחס אמר: שני עשירים עמדו בעולם, אחד לישראל ואחד לעובדי כוכבים. ולא עמד להם ממונם אלא לרעתם. קרח בישראל, שמצא אוצרות של כסף וזהב שהטמין יוסף והמן בעובדי כוכבים, לקח אוצרות מלכי יהודה. וכיוון שראה המלך את עשרו ועשרת בניו לפניו שרים עמד וגדלו ורוממו. הדא הוא דכתיב: אחר הדברים האלה גדל המלך אחשורוש את המן בן המדתא האגגי וינשאהו. וצוה המלך שיהו כורעים ומשתחוים לו. מה עשה המן? עשה לו צלם מרוקם על בגדיו ועל לבו, וכל מי שהיה משתחוה להמן היה משתחוה לעבודת כוכבים.
וכל עבדי המלך אשר בשער המלך וגו' - רבי יוסי בר חנינא פתח: (תהלים ק"מ) טמנו גאים פח לי. אמרה כנסת ישראל לפני הקדוש ברוך הוא: ריבונו של עולם, מצודה פרשו לי עובדי כוכבים להפילני. אומרים לי עבוד עבודת כוכבים. אם אני שומעת להם נענשתי, ואם אין אני שומע להם הן הורגין אותי. משל לזאב שצמא למים, ופרשו לו מצודה על פי המעין. אמר: אם ארד לשתות הריני ניצוד, ואם לא ארד, הריני מת בצמא.
ויהי באמרם אליו יום ויום - ר' יוחנן בשם רבי בנימין בר ר' לוי: בניה של רחל ניסן שוה, וגדולתן שוה. ניסן שוה - הדא הוא דכתיב: (בראשית ל"ט) ויהי כדברה אל יוסף יום יום. וכאן כתיב ויהי כאמרם אליו יום ויום ולא שמע אליהם. ולהלן כתיב ולא שמע אליה לשכב אצלה.  וגדולתן שוה - הדא הוא דכתיב: (שם מ"א) ויסר פרעה את טבעתו מעל ידו ויתן אותה על יד יוסף, וילבש אותו בגדי שש. וכאן כתיב ויסר המלך את טבעתו אשר העביר מהמן ויתנה למרדכי. להלן כתיב (שם) וירכב אותו במרכבת המשנה אשר לו, ויקראו לפניו אברך. וכאן כתיב ונתון הלבוש והסוס, וקראו לפניו ככה יעשה לאיש אשר המלך חפץ ביקרו.
מה אמר להם מרדכי למי שאומר לו מדוע אתה עובר את מצות המלך?  ר' לוי אמר: אמר להם מרדכי: משה רבנו הזהיר לנו בתורה (דברים כ"ז) ארור האיש אשר יעשה פסל ומסכה. ורשע זה עושה עצמו עבודת כוכבים. וישעיהו הנביא הזהירנו (ישעיה ב') חדלו לכם מן האדם אשר נשמה באפו כי במה נחשב הוא. ולא עוד אלא שאני איסגנטירין של הקדוש ברוך הוא, שכל השבטים נולדו בחוצה לארץ, וזקני נולד בארץ ישראל. אמרון ליה: ונימר ליה. מיד ויגידו להמן וגו' אמר לון המן: אמרון ליה, זקנו הלא השתחוה לזקני. הדא הוא דכתיב: (בראשית ל"ז) ותגשן השפחות וגו' ואחר נגש יוסף ורחל וישתחוו. היתיב: ועדיין לא נולד בנימין? אמרין ליה: הדא הוא דכתיב ויגידו להמן.
וירא המן כי אין מרדכי כורע ומשתחוה לו - אמר רבי איבו: (תהלים ס"ט) תחשכנה עיניהם של רשעים מראות. לפי שמראית עיניהם של רשעים מורידות אותם לגיהנם. הדא הוא דכתיב: (בראשית ו') ויראו בני האלהים את בנות האדם. (שם ט') וירא חם אבי כנען. (שם כ"ח) וירא עשו כי רעות בנות כנען. (במדבר כ"ב) וירא בלק בן צפור. (שם כ"ח) וירא בלעם כי טוב בעיני ה' לברך את ישראל. וירא המן כי אין מרדכי כורע ומשתחוה לו.  אבל מראית עיניהם של צדיקים תאר, לפי שמראית עיניהם של צדיקים מעלה אותם למעלה העליונה. הדא הוא דכתיב: (בראשית י"ח) וישא עיניו וירא והנה שלשה אנשים. (שם כ"ב) וירא והנה איל. (שם כ"ט) וירא והנה באר בשדה. (שמות ג') וירא והנה הסנה. (במדבר כ"ה) וירא פנחס. לפיכך הם שמחים במראית עיניהם, שנאמר: (תהלים ק"ז) יראו ישרים וישמחו.
ויבז בעיניו לשלוח יד במרדכי לבדו - בזוי בן בזוי. להלן כתיב (בראשית כ"ה) ויבז עשו את הבכורה, וכאן כתיב ויבז בעיניו ויבקש המן להשמיד את כל היהודים.  ר' שמעון בן יוסי בן לקוניא אמר: בעלמא הדין נמשלו ישראל לצורים - שנאמר: (במדבר כ"ג) כי מראש צורים אראנו. (ישעיה נ"א) הביטו אל צור חוצבתם. נמשלו כאבנים - שנאמר: (בראשית מ"ט) משם רועה אבן ישראל. (תהלים קי"ח) אבן מאסו הבונים.  ואומות העולם נמשלו בחרשים. הדא הוא דכתיב: (ישעיה ל') ושברה כשבר נבל יוצרים נפלה כיפה על קידרא, ווי לקידרא. נפלה קידרא על כיפה, ווי לקידרא. בין כך ובין כך ווי לקידרא. כך כל מי שהוא בא ומזדווג להם, הוא נוטל את שלו מתחת ידיהם. וכן הוא אומר בחלום נבוכדנצר: (דניאל ב') די מטורא אתגזרת אבן די לא בידין והדקת פרזלא נחשא חספא.  אמר רבי חייא בר ינאי: פורפירא דמלכא מזדבנא בשוקא, ווי ליה למיזבניה ווי ליה לזבוניה. [=מעיל המלך נמכר בשוק - אוי לקונה ואוי למוכה אותו]. כך ישראל הן פורפירא שהקדוש ברוך הוא מתפאר בהן. הדא הוא דכתיב: (ישעיה מ"ט) ישראל אשר בך אתפאר. והן נמכרין. אוי לו למוכר, ואוי לו ללוקח. משל דהמן רשיעא למה הוא דומה? לעוף שעשה קן על שפת הים, ושטף הים את קנו, ואמר איני זז משם עד שנעשה ים יבשה ויבשה ים. מה עשה? נוטל מים מן הים בפיו ושופך ליבשה, ונוטל עפר מן היבשה ומשליך לים. בא חבירו ועמד לו על גביו ואמר לו: ביש גדא וטמיע מזלא, סוף סוף במה את יכיל? כך אמר לו הקדוש ברוך הוא להמן הרשע: אי שוטה שבעולם, אני אמרתי להשמידם, כביכול, ולא יכלתי. שנאמר: (תהלים ק"ו) ויאמר להשמידם לולי משה בחירו עמד בפרץ לפניו להשיב חמתו מהשחית. ואתה אמרת להשמיד להרוג ולאבד? חייך! רישך מתורם חלף רישיהון, דאינון לשיזבא ואת לצליבא.
בחדש הראשון הוא חדש ניסן וגו' - תני, כשאמר המן הרשע לאבד את ישראל, אמר: היאך אני שולט בהן? הריני מפיל גורלות. ורוח הקודש צווחת (יואל ד) ועל עמי ידו גורל. אמר לו הקדוש ברוך הוא: רשע בן רשע, גורלך עולה להצלב. "הפיל פור הוא הגורל". עליו נפל הגורל. למה ? (תהלים קכ"ה) כי לא ינוח שבט הרשע על גורל הצדיקים.  בתחלה הפיל פור בימים שנאמר: מיום ליום.  הפיל פור ביום אחד בשבת. עמד שרו לפני הקדוש ברוך הוא ואמר: ריבונו של עולם בי נבראו שמים וארץ, ואמרת (ירמיה ל"ג) אם לא בריתי יומם ולילה, חקות שמים וארץ לא שמתי. יש ברית בבשרם. דכתיב: (בראשית י"ז) ואתה את בריתי תשמר. וכתיב (שם) והייתה בריתי בבשרכם. ויש ברית בפיהם - זו תורה. דכתיב: (יהושע א') לא ימוש ספר התורה הזה מפיך. ואמרת (ירמיה ל"א) אם ימדו שמים מלמעלה ויחקרו מוסדי ארץ למטה וגו' וכתיב (שם) גם זרע ישראל ישבתו מהיות גוי לפני כל הימים ורשע זה מבקש לאבדן? עקור שמים וארץ תחלה, ואחר כך אתה מכלה אותן.  הפיל פור ביום שני ועמד שרו לפני הקדוש ברוך הוא ואמר: ריבונו של עולם: ביום שני הבדלת בין מים העליונים למים התחתונים. וכן ישראל מובדלים הם מן האומות. הדא הוא דכתיב: (ויקרא כ') ואבדיל אתכם מן העמים להיות לי. ורשע זה רוצה לאבדן? הפוך עליונים ותחתונים ואחר כלה אותם.  יום שלישי הפיל פור ועמד שרו לפני הקדוש ברוך הוא ואמר: ריבונו של עולם: יום שלישי בו נבראו זרעים, וישראל מפרישין מהם תרומות ומעשרות. ובו נבראו אילנות, וישראל מקלסין לפניך בהן. הדא הוא דכתיב: (ויקרא כ"ד) ולקחתם לכם ביום הראשון פרי עץ הדר וגו'. ובו נקוו המים לים. ולישראל נגזר שנים עשר גזרים בים. ועכשיו אם ישראל בטלים, אנו היאך קיימין?  יום רביעי הפיל פור ועמד שרו לפני הקדוש ברוך הוא ואמר לפניו: ריבונו של עולם: יום רביעי בו נבראו המאורות להשתמש לאורן של ישראל. הדא הוא דכתיב: (ישעיה ס') והלכו גוים לאורך ומלכים לנגה זרחך. ובו נבראו הכוכבים, ובניך נמשלו לכוכבים. אם תאבדם היאך אנו קיימין?  הפיל פור יום חמישי. עמד שרו לפני הקדוש ברוך הוא ואמר לפניו: ריבונו של עולם: יום חמישי בו נבראו עופות (ובהמות), ומהם צוית להקריב קרבנות, ובהם אתה מכפר ומתרצה לבריות. ואם הם בטלים מי מקריב קרבן?  הפיל פור ביום ששי.  עמד שרו לפני הקדוש ברוך הוא ואמר לפניו:  ריבונו של עולם: יום ששי בו נברא אדם הראשון וקראת לבניך בשמו. הדא הוא דכתיב: (יחזקאל ל"ד) ואתן צאני צאן מרעיתי אדם אתם. ואם אתה מבקש לעקרן, עקור כל האדם ואחר כך ישלוט בהם.  ביום שבת הפיל פור. עמד שרו לפני הקדוש ברוך הוא ואמר לפניו: ריבונו של עולם: יום שבת בו נגמרו כל מעשיך ונשתכללו. הדא הוא דכתיב: (בראשית ב') ויכל אלהים ביום השביעי. וכתיב (שמות ל"א) ביני ובין בני ישראל אות היא לעולם. ואם אתה מבקש לעקור אותם, עקור את השבת ובטל אותה, ואחר כך אתה מכלה אותם.  כיוון שראה אותו רשע שאין הגורל נופל בו בימים -  חזר לחדשים התחיל בחדש ניסן ועלה בו זכות פסח. באייר זכות פסח קטן, וזכות המן שניתן להם לישראל בחמשה עשר בו. בסיון זכות התורה. בתמוז זכות הארץ. ועוד: למה לא עלה הגורל בתמוז ואב? שאמרו לפני הקדוש ברוך הוא: ריבונו של עולם, דיינו פורענות שאירעו בנו לבניך: בתמוז חמשה ובאב חמשה. עלה אלול זכות השלמת החומה של ירושלים שבו נשלמה. הדא הוא דכתיב: (נחמיה ו') ותשלם החומה בעשרים וחמשה לאלול. וגם זכות מעשר בהמה, כההיא דתנינן תמן באחד באלול ראש השנה למעשר בהמה. עלה בתשרי זכות שופר וכפור ורגלים. עלה במרחשון זכות שרה אמנו שבו מתה. כסלו - זכות חנוכה. עלה טבת - זכות עזרא. הדא הוא דכתיב: (עזרא י') ויעשו כן בני הגולה ויבדלו עזרא הכהן וגו' ויכלו בכל אנשים ההושיבו נשים נכריות וגו' עלה שבט - זכות אנשי כנסת הגדולה. בעשרים ושלשה בו נתקבצו בו כל ישראל על פילגש בגבעה ועל צלם מיכה. עלה ראש חדש אדר - ולא מצא בו שום זכות. התחיל הרשע לשמוח.  חזר ובדק במזלות טלה - זכות פסח. הדא הוא דכתיב: (שמות י"ב) איש שה לבית אבות שה לבית.  שור - נמצא זכות יוסף שנקרא שור. הדא הוא דכתיב: (דברים לג) בכור שורו הדר לו וזכות קרבן שנאמר: (ויקרא כב) שור או כשב או עז כי יולד  תאומים - נמצא בו זכות פרץ וזרח שנקראו תאומים. הדא הוא דכתיב: (בראשית לח) והנה תאומים בבטנה.  אריה - זכות דניאל שהיה משבט יהודה הנקרא אריה. שנאמר: (שם מט) גור אריה יהודה  בתולה - זכות חנניה מישאל ועזריה, שהן דומין כבתולה שלא ידעה איש זולתי בעלה. כך הם לא שינו אלהיהם ודתותיהם והחזיקו ביהודתן.  מאזנים - זה איוב. שנאמר: (איוב ו') לו שקול ישקל כעסי עקרב זה יחזקאל. שנאמר: (יחזקאל ב') ואל עקרבים אתה יושב קשת זה יוסף. שנאמר: בו (בראשית מט) ותשב באיתן קשתו גדי זה יעקב. שנאמר: (שם כ"ז) ואת עורות גדיי העזים דלי זה משה. שנאמר: בו (שמות ב') וגם דלה דלה לנו.  בא לו מזל דגים שהוא משמש בחדש אדר ולא נמצא לו זכות, ושמח מיד ואמר: אדר אין לו זכות, ומזלו אין לו זכות. ולא עוד אלא שבאדר מת משה רבן. והוא לא ידע שבאחד באדר מת משה, ובאחד באדר נולד משה. ואמר: כשם שהדגים בולעין, כך אני בולע אותן. אמר לו הקדוש ברוך הוא: רשע! דגים פעמים נבלעין ופעמים בולעין. ועכשיו אותו האיש נבלע מן הבולעין.  אמר רבי חנן: הדא הוא דכתיב: ונהפוך הוא, אשר ישלטו היהודים המה בשונאיהם.  אמר רבי תנחומא: (מ"ב י"ד) ולא דבר ה' למחות את ישראל. אלא כך דבר: (שמות י"ז) כי מחה אמחה את זכר עמלק.
ויאמר המן למלך אחשורוש ישנו עם אחד - אותו שנאמר בו (דברים ו') "ה' אחד", ישן לו מעמו. אמר לו הקדוש ברוך הוא: אני אין לפני שינה. הדא הוא דכתיב: (תהלים קכ"א) הנה לא ינום ולא יישן שומר ישראל. ואתה אמרת יש לפני שינה? חייך שמתוך שינה אני מתעורר על אותו האיש ומאבדו מן העולם. הדא הוא דכתיב: (שם עח) ויקץ כישן ה', ויך צריו אחור.  דבר אחר:  ישנו עם אחד. אמר ליה: שניהון רברבן, שאוכלין ושותין, ואומרים עונג שבת עונג יום טוב, שהן מכניסין פחת בממונו של עולם: חדא לשבעה יומין שבתא. חד לתלתין יומין ריש ירחא. בניסן - פיסחא. בסיוון - עצרת. בתשרי - ריש שתא וצומא רבא וחגא דמטללתא.  אמר לו אחשורוש: כך הם מצווין בתורתן. אמר לו המן: אלו היו משמרין את מועדיהם ומועדינו יפה היו עושין. אלא שמבזים מועדיך, ואת דתי המלך אינם עושים, שאין משמרים לא קלנדס ולא סטרנליא. אמר לו הקדוש ברוך הוא: רשע! אתה מפיל עין רעה במועדיהם שלהם, הרי אני מפילך לפניהם ומוסיפים להם מועד אחד על מפלתך. זה ימי הפורים. הדא הוא דכתיב: (משלי י"ח) פי כסיל מחתה לו. ולמלך אין שוה להניחם. כל מה שהיה המן מקטרג את ישראל מלמטה, היה מיכאל מלמד עליהם סניגוריא מלמעלה. אמר לפניו: ריבונו של עולם אין בניך מתקטרגין לא על שעבדו עבודת כוכבים, ולא על שגלו עריות, ולא על שפיכות דמים, אלא אין מתקטרגין אלא על שהן משמרין את דתותיך. אמר לו: חייך לא שבקית ולא אשבק. הדא הוא דכתיב: (שמואל א' י"ב) כי לא יטוש ה' את עמו בעבור שמו הגדול. בין חייבין בין זכאין כך אי אפשר להניחם, לפי שאי אפשר לעולם בלא ישראל. (שיר ח') אם יתן איש את כל הון ביתו - זה המן הרשע שנתן עשרת אלפים ככר כסף להכחיד את ישראל. בוז יבוזו לו. 
אם על המלך טוב יכתב לאבדם - אמר ריש לקיש: בשעה שאמר המן הרשע לאחשורוש בא ונאבד את ישראל מן העולם, אמר לו אחשורוש: לא יכלת להון, בדיל דאלההון לא שביק לון כל עיקר. תא חזי מה עביד לון למלכין קמאי דהוון קומינן, דהוון פשטון ידיהון עליהון, דהוון מלכיא רברביא וגובריא טפי מינן, וכל מאן דאתי עליהון למבדינהו מן עלמא, ודיעץ עליהון מיבטל מן עלמא, והוי למתל לכל דרי עלמא. ואנן דלא מעלינן כותיהו, על אחת כמה וכמה. שביק לך מלמללא תוב בפתגמא דנא.  תרגום: אמר לו אחשורוש: לא תוכל להם, כי אלוהיהם אינו עוזב אותם כל עיקר. ראה מה עשה למלכים הקדומים לפנינו, כשהיו פושטים ידיהם עליהם. שהיו מלכים גדולים וגיבורים יותר מאתנו, וכל מי שבא עליהם לאבדם מן העולם, ויעץ עליהם בטל מן העולם, והיה למשל לכל דרי העולם. ואנו שאיננו טובים כמותם, על אחת כמה וכמה. עזוב מלדבר עוד בדבר זה.    ואף על פי כן היה המן הרשע מטרד על אחשורוש על פתגמא דנא כל שעתא ושעתא, ומיעצו עצות רעות על ישראל. אמר לו אחשורוש: הואיל וכך, נמלך בחכמים ובחרטומים. מיד שלח וקבץ את כל חכמי אומות העולם. באו כולן לפניו. אמר להם אחשורוש: רצונכם שנאבד אומה זו מן העולם? אמרו לו כולן בבת אחת: מי הוא זה ואיזה הוא אשר מלאו לבו לעשות כן, ורוצה להשליך בדבר זה. שאם אתה מאבד ישראל מן העולם, אין העולם מתקיים אלא בשביל התורה שניתנה להם לישראל. הדא הוא דכתיב: (ירמיה ל"ג) אם לא בריתי יומם ולילה חקות שמים וארץ לא שמתי.  ולא עוד אלא שכל העו"ג נקראו נכרים לפני הקדוש ברוך הוא. הדא הוא דכתיב: (מלכים א' ח') וגם אל הנכרי אשר לא מעמך ישראל הוא. וישראל נקראו קרובים. הדא הוא דכתיב: (תהלים קמ"ח) לבני ישראל עם קרובו. ולא עוד אלא שנקראו בנים. הדא הוא דכתיב: (שמות ד') בני בכורי ישראל (דברים י"ד) בנים אתם לה' אלהיכם והקדוש ברוך הוא נקרא קרוב לישראל. הדא הוא דכתיב: (תהלים קמ"ה) קרוב ה' לכל קוראיו לכל אשר יקראוהו באמת. ואין אומה קרובה להקדוש ברוך הוא אלא ישראל, שנאמר: (דברים ד') כה' אלהינו בכל קראנו אליו. ואדם שרוצה לשלוח יד בקרוביו ובבניו של הקדוש ברוך הוא, איך ימלט? לפי שהוא שליט בעליונים ותחתונים, ונפש כל חי בידו להגביה ולהשפיל להמית ולהחיות. לך התבונן במלכים הראשונים שעברו על שפשטו ידיהם בישראל, מה עלתה בהם, כמו פרעה וסנחריב. מיד אמר לון המן: אלוה שטבע פרעה בים, ועשה לישראל נסים וגבורות ששמעתם, כבר הוא זקן ואינו יכול לעשות כלום. שכבר עלה נבוכדנצר והחריב ביתו ושרף את היכלו והגלה את ישראל ופזרן בין האומות. והיכן כחו וגבורתו? שכבר הזקין. שנאמר: (תהלים צד) ויאמרו לא יראה יה, ולא יבין אלהי יעקב.  כיוון שאמר להם כן כענין הזה מיד קבלו דבריו, והסכימה דעתם לכלות את ישראל, וכתבו אגרות וחתמו. וכן כתבו באותן אגרות:  שלום לכם עד אין חקר. יודע לכם שאדם אחד יש בינינו, ולא ממקומנו הוא, אלא מזרע המלוכה הוא, ומזרעו של עמלק, ומגדולי הדור הוא, והמן שמו. ושאל ממנו שאלה קטנה וקלה על עם אחד אשר יש בינינו, נבזה מכל העמים, ודעתם גסה עליהם, חפצים ברעתנו, וקללת המלך שגורה בפיהם. ומהו קללה שמקללין אותנו? (שם י') ה' מלך עולם ועד אבדו גוים מארצו. ועוד אומרים (שם קמט) לעשות נקמה בגוים תוכחות בלאומים. וכופרים במי שעשה להם טובה. באו וראו מאותו עני פרעה מה עשו. כשירדו למצרים קבלם בסבר פנים יפות, והושיבם במיטב הארץ, וזן אותן בשני רעבון, והאכילם כל טוב שבארצו. פלטרים היו לו לבנות והיו בונין שם. בכל זאת לא היה יכול להם, ולא עוד אלא שבאו בעלילה, ואמרו לו (שמות ה') לזבוח לאלהינו נלך דרך שלשת ימים, אחר כך נשוב. אם רצונך השאילנו כלי כסף וכלי זהב ושמלות. והשאילום כספם וזהבם וכל הבגדים הטובים שלהם, וטענו כל אחד כמה חמורים שלהם לאין מספר, עד שנצלו את מצרים הדא הוא דכתיב: (שם י"ב) וינצלו את מצרים. וברחו להם. כיוון ששמע פרעה שהיו בורחים הלך אחריהם להשיב את ממונו. מה עשו לו? היה עמהם אדם אחד ושמו משה בן עמרם, ובכשפיו נטל מקל אחד ולחש עליו והכה בו את הים עד שנחרב, ונכנסו כולם ביבשה בתוך הים, ועברו כולם ואינו יודע במה עברו ובמה יבשו המים. כיוון שראה פרעה, נכנס אחריהם להחזיר את ממונו, ואיני יודע במה דחפוהו בתוך הים, ונטבע הוא וכל חילו בים, ולא זכרו הטובה שעשה להם. הלא תשמעו שהם כפויי טובה.  ועוד מה עשו לעמלק אבי אבא בשעה שבא עליהם למלחמה. שנאמר: (שם י"ז) ויבא עמלק וילחם עם ישראל ברפידים. ומהיכן בא עמלק? אמר רבי כרוספדאי בשם ר' יוחנן, שבא מאצל בלעם הרשע, שבא ליטול עצה ממנו, ואמר לו: יודע אני שבעל עצה אתה וגם בעל מחשבות רעות, וכל הנוטל עצה ממך אינו נכשל. אמר לו: ראה מה עשו אומה זו למצרים, שעשו להם כמה טובות. ומה למצרים שעשו להם כמה טובות עשו להם כך, לשאר אומות עאכ"ו. היאך אתה יועצני? אמר לו בלעם: לך ועשה עמהם מלחמה. ואם אין אתה עושה עמהם מלחמה אין אתה יכול להם, מפני שהן תלויין בזכותו של אברהם אביהם, ואף אתה שהוא בן בנו של אברהם תלוי בזכותו של אברהם. מיד בא עליהם למלחמה. מה עשה אותו משה פרנס שלהם, היה לו תלמיד אחד יהושע בן נון שמו, והיה אכזרי עד מאד ולא היה לו רחמים. אמר לו אותו משה: (שם) בחר לנו אנשים וצא הלחם בעמלק. איני יודע אותן אנשים שבחר אם בעלי כשפים הם, או אם גבורי מלחמה. מה עשה אותו משה? נטל מקל בידו, ואיני יודע מה עשה בו. וכיוון שבא עליהם, איני יודע מה לחש עליהם, ורפו ידיהם ונפלו לפניהם. הדא הוא דכתיב: (שם) ויחלוש יהושע את עמלק ואת עמו לפי חרב. באו על סיחון ועוג גבורי ארצנו, שאין כל בריה הייתה יכולה לעמוד בפניהם, ואיני יודע במה הרגום. באו עליהם מלכי מדין, ואיני יודע במה הרגן. ועוד מה עשה תלמיד של אותו האיש משה? הכניס את ישראל לארץ כנען, ולא די שנטל את ארצם, אלא שהרג מהם שלשים ואחד מלכים, וחלק את ארצם לישראל, ולא חמל עליהן. ואותן שלא בקש להרוג, היו לו לעבדים. באו עליהם סיסרא והמונו, ואיני יודע מה עשו לו לנחל קישון, שגרפם ושטפם והשליכם לים הגדול. שנאמר: (שופטים ה') נחל קישון גרפם. והיה להם מלך ראשון שאול שמו, והלך ונלחם בארץ אבי אבא עמלק, והרג מהם מאה אלפים פרשים ביום אחד. וגם לא חמל על איש ועל אשה ולא על עולל ויונק. ואיני יודע במה הרגם. ועוד מה עשה לאגג זקני שחמלו עליו תחלה, לסוף בא אדם מהם ושמו שמואל חתכו ונתן בשרו מאכל לעוף השמים. כדכתיב: (ש"א ט"ו) וישסף שמואל את אגג. ואיני יודע במה הרגו מיתה משונה כזאת ששמעתם. ואחר זאת היה להם מלך אחד דוד בן ישי שמו, והיה משחית ומכלה את כל הממלכות ולא היה חומל עליהם. שנאמר: (שם כ"ו) ואיש ואשה לא יחיה דוד. ועמד אחריו שלמה בנו ובנה להן לישראל בית אחד, וקרא לו ביהמ"ק, ואיני יודע מה היה להם בתוכו. כשבאין למלחמה נכנסין בתוכו ומכשפים בתוכו, וכשהן יוצאים ממנו הורגים ומחריבים את העולם. ומרוב טובה שהיה להם מרדו באלהיהם. ועוד שהזקין אותו אלוה שלהם ובא נבוכדנצר ושרף אותו בית שלהם, והגלם מעל אדמתם, והביאם בינינו, ועדיין לא שינו מעשיהם המכוערין. ואע"פ שהם בגלות בינינו, מלעיגין אותנו ואת אמונת אלהינו. ועכשיו הסכמנו כולנו לדעה אחת והפלנו גורלות לאבדן מן העולם, ובאיזה זמן יתכן לנו לכלותם. ונפל עליהם הגורל בחדש אדר בשלשה עשר בו. ועכשיו כשיגיעו אליכם האגרות הללו, תהיו מזומנים לאותו היום להשמיד להרוג את כל היהודים שביניכם, מנער ועד זקן טף ונשים ביום אחד, ולא תשאירו מהם שריד ופליט.  ובשעה שנחתמו אותן האגרות ונתנו ביד המן, ויבא שמח הוא וכל בני חבורתו, ופגעו במרדכי שהוא הולך לפניהם. וראה מרדכי שלשה תינוקות שהיו באים מבית הספר. ורץ מרדכי אחריהם. וכשראה המן וכל חבורתו שהיה רץ מרדכי אחרי התינוקות, הלכו אחרי מרדכי לדעת מה ישאל מרדכי מהם. כיוון שהגיע מרדכי אצל התינוקות, שאל לאחד מהם: פסוק לי פסוקך. אמר לו: (משלי ג') אל תירא מפחד פתאום ומשואת רשעים כי תבוא.  פתח השני ואמר: אני קריתי היום, ובזה הפסוק עמדתי מבית הספר: (ישעיה ח') עוצו עצה ותופר דברו דבר ולא יקום כי עמנו אל.  פתח השלישי ואמר: (שם מ"ו) ועד זקנה אני הוא ועד שיבה אני אסבול אני עשיתי ואני אשא ואני אסבול ואמלט.  כיוון ששמע מרדכי כך שחק והיה שמח שמחה גדולה. אמר לו המן: מה היא זאת השמחה ששמחת לדברי התינוקות הללו? אמר על בשורות טובות שבשרוני, שלא אפחד מן העצה הרעה שיעצת עלינו. מיד כעס המן הרשע ואמר: אין אני שולח ידי תחלה אלא באלו התינוקות.  אמר רבי יצחק נפחא: המן הרשע בעלילה גדולה בא על ישראל. הדא הוא דכתיב: ובמלאת הימים האלה עשה המלך לכל העם הנמצאים בשושן הבירה וגו'. ואין העם האמור כאן אלא ישראל. הדא הוא דכתיב: (דברים ל"ג) אשריך ישראל מי כמוך עם נושא בה' וגו'. אמר המן לאחשורוש: אלהיהם של אלו שונא זמה. העמד להם זונות ועשה להם משתה, וגזר עליהם שיבואו כולם ויאכלו וישתו ויעשו כרצונם. שנאמר: לעשות כרצון איש ואיש. כיוון שראה מרדכי כך עמד והכריז עליהם ואמר להם: לא תלכו לאכול בסעודתו של אחשורוש, שלא הזמין אתכם כי אם ללמד עליכם קטיגוריא, כדי שיהא פתחון פה עם מדת הדין לקטרג עליכם לפני הקדוש ברוך הוא. ולא שמעו לדברי מרדכי, והלכו כולם לבית המשתה.  אמר רבי ישמעאל: שמונה עשר אלף וחמש מאות הלכו לבית המשתה, ואכלו ושתו ונשתכרו ונתקלקלו. מיד עמד שטן והלשין עליהם לפני הקדוש ברוך הוא. ואמר לפניו: ריבונו של עולם, עד מתי תדבק באומה זו, שהם מפרישין לבבם ואמונתם ממך. אם רצונך אבד אומה זו מן העולם, כי אינם באים בתשובה לפניך.  אמר הקדוש ברוך הוא: תורה מה תהא עליה? אמר לפניו: ריבונו של עולם תסתפק בעליונים, וגם השוה דעתו למחות את ישראל.  באותה שעה אמר הקדוש ברוך הוא: למה לי אומה שבשבילה הרביתי אותותי ומופתי לכל הקמים עליהם לרעה (שם ל"ב) אשביתה מאנוש זכרם.  מיד אמר הקדוש ברוך הוא לשטן: הבא לי מגילה ואכתוב עליה כלייה. באותה שעה הלך השטן והביא לו מגילה וכתב עליה. מיד יצתה התורה בבגדי אלמנות ונתנה קולה בבכי לפני הקדוש ברוך הוא, וגם מלאכי השרת צעקו לקול בכייתה, ואמרו לפניו: ריבונו של עולם אם ישראל בטלים מן העולם אנו למה אנו צריכין בעולם. שנאמר: (ישעיה ל"ג) הן אראלם צעקו חוצה מלאכי שלום מר יבכיון. כיוון ששמעו חמה ולבנה כך אספו נגהם. שנאמר: (שם נ') אלביש שמים קדרות ושק אשים כסותם.  באותה שעה רץ אליהו זכור לטוב בבהלה אצל אבות העולם, ואצל משה בן עמרם, ואמר להם: עד מתי אבות העולם רדומים בשינה, ואי אתם משגיחים על הצרה שבניכם שרויין בה? כי מלאכי השרת, וחמה ולבנה וכוכבים ומזלות ושמים וארץ וכל צבא המרום בוכים במרד, ואתם עומדים מנגד ואינכם משגיחים. אמרו לו: מפני מה? אמר להם: מפני שנהנו ישראל מסעודתו של אחשורוש, ובעבור זאת נגזרה עליהם גזירה לכלותם מן העולם ולאבד את זכרם. אמרו לו אברהם יצחק ויעקב: אם הם עברו על דת הקדוש ברוך הוא ונחתמה גזירתם, מה אנו יכולים לעשות? חזר אליהו ואמר לו למשה: אי רועה נאמן, כמה פעמים עמדת על הפרץ לישראל ובטלת גזירתם לבלתי השחית. שנאמר: (תהלים ק"ו) לולי משה בחירו עמד בפרץ לפניו להשיב חמתו מהשחית. מה תענה על הצרה הזאת (ישעיה ל"ז) כי באו בנים עד משבר וגו' אמר לו משה: כלום יש אדם כשר באותו הדור? אמר לו: יש, ושמו מרדכי. אמר לו: לך והודיעו, כדי שיעמוד הוא משם בתפלה, ואני מכאן, ונבקש רחמים עליהם לפני הקדוש ברוך הוא. אמר לו: רועה נאמן כבר נכתבה אגרת כלייה על ישראל אמר לו משה: אם בטיט היא חתומה תפלתנו נשמעת, ואם בדם נחתמה מה שהיה הוא. אמר לו: בטיט היא חתומה. אמר לו משה רבנו: לך והודיע למרדכי. מיד הלך והודיע למרדכי. הדא הוא דכתיב: ומרדכי ידע את כל אשר נעשה, ויקרע מרדכי את בגדיו. כיוון שהגידו לאסתר מיד ותתחלחל המלכה מאד. מהו "ותתחלחל"? מלמד שפרסה נדה.  
אין יד
אין טו
אין טז
אין יז
אין יח
דבר אחר: אם על המלך טוב יכתב לאבדם - אמר לו: קולמוס את כותב. אמר לו: ועשרת אלפים ככר כסף אשקול על ידי עושי המלאכה. אמר ליה: השתא לית אנא ידע מנייניהון. כי נפקו ממצרים הוו להו שית מאה אלפים גברא, ועל כל חד וחד יהיבנא לך מאה זוזי אחד דהיינו חמשים שקלים. תרגום: עכשיו אין אני יודע את מניינם, כאשר יצאו ממצרים היו שש מאות אלף גברים, ועל כל אחד אני נותן לך מאה זוז. 
ויסר המלך את טבעתו ויתנה להמן - רבנן אמרין, אחשורוש שונא את ישראל יותר מהמן הרשע. מנהגו של עולם דרכו של לוקח ליתן ערבון למוכר, ברם הכא המוכר נותן ערבון. הדא הוא דכתיב: ויסר המלך את טבעתו מעל ידו ויתנה להמן.
ויאמר המלך להמן הכסף נתון לך הכסף - בגימטריא מאה וששים וחמשה, כמו העץ, חושבניה דדין כחושבניה דדין.
ויקראו סופרי המלך וגו' ככל אשר צוה המן -  כתיב (שמות א') ויצו פרעה לכל עמו לאמר כל הבן הילוד היאורה תשליכוהו וגו'. פרעה צוה, והקדוש ברוך הוא לא צוה? את מה בידך. (איכה ג') מי זה אמר ותהי, ה' לא צוה. ומה צוה? (שמות ו') כי ביד חזקה ישלחם. וכן הות ליה. [=וכך היה לו]. ועוד (תהלים קל"ו) ונער פרעה וחילו בים סוף. ודכוותיה: ככל אשר צוה המן. הוא צוה, והקדוש ברוך הוא לא צוה? המן צוה להשמיד להרוג ולאבד, וה' לא צוה? ומה צוה? ישוב מחשבתו הרעה אשר חשב על היהודים על ראשו. וכן הות ליה, ותלו אותו ואת בניו על העץ. כתיב (משלי י"ז) מגביה פתחו מבקש שבר. המגביה פתחי פיו ומוציא דברים שלא כהוגן מפיו, הקדוש ברוך הוא משברו, ובקדרה שבשל בה נתבשל. וכן ביתרו הוא אומר (שמות י"ח) כי בדבר אשר זדו - עליהם. 
 אמר רבי לוי: ארורים הם הרשעים, שהם מתעסקים בעצה רעה על ישראל, וכל אחד ואחד מהם יועץ לפי דרכו, ואומר עצתי טובה מעצתך. עשו אמר: שוטה היה קין שהרג את אחיו בחיי אביו, ולא היה יודע שאביו פרה ורבה. אני איני עושה כך, אלא (בראשית כ"ז) יקרבו ימי אבל אבי ואהרגה את יעקב אחי. פרעה אמר: שוטה היה עשו, וכי לא היה יודע שאחיו פרה ורבה בחיי אביו? אני איני עושה כך, אלא עד דאינון דקיקין תחת כריסי אמותיהן אנא מחנק להון. הדא הוא דכתיב: (שמות א') כל הבן הילוד היארה תשליכוהו. המן אמר: פרעה שוטה היה, שאמר כל הבן הילוד היארה תשליכוהו. וכי לא היה יודע שהבנות נישאות פרות ורבות? אני איני עושה כך, אלא להשמיד להרוג ולאבד וגו'. ואף גוג ומגוג לעתיד לבא עתיד לומר, שוטים היו ראשונים שהיו מתעסקין בעצות עם מלכיהם על ישראל, ולא היו יודעין שיש להם פטרון בשמים. אני איני עושה כן, אלא הריני מזדווג עם פטרונן תחלה, ואחר כך אני מזדווג להם. הדא הוא דכתיב: (תהלים ב) יתיצבו מלכי ארץ ורוזנים נוסדו יחד על ה' ועל משיחו. אמר לו הקדוש ברוך הוא: רשע! לי אתה בא להזדווג? כמה גדודים יש לפני, כמה ברקים, כמה רעמים, כההיא דכתיב: (ש"א ז') וירעם ה' בקול גדול, וכמה שרפים, וכמה מלאכים. אלא גבורתי תצא ונלחמת עמך. הדא הוא דכתיב: (זכריה י"ד) ויצא ה' ונלחם בגוים ההם כיום הלחמו ביום קרב. וכתיב (ישעיה מ"ב) ה' כגבור יצא כאיש מלחמות יעיר קנאה וגו'. מה כתיב תמן? (זכריה י"ד) והיה ה' למלך על כל הארץ. 
 פתשגן הכתב - אנטגריפון דאיגרתא [=העתק נאמן למקור] להנתן דת בכל מדינה ומדינה להיות עתידים ליום הזה.  אמר רבי לוי: אומות העולם נבואתן סתומה, ואינן יודעין אם ליהרג ואם להרוג. משל לאדם שהיה מהלך בדרך. מן דוחקא דאורחא אסתבע קרסוליה. אמר: הלואי הוה לי חד חמר. עבר עלוי חד רומי דילדית חמרתיה חד עולאי. אמר לו: סב ארכב הדין עולאי. אמר: הא צלותי אישתמע. ברם אנא לא שאלית כהוגן, אם למרכב אם למרכיבה.  תרגום: משל לאדם שהיה מהלך בדרך. מדוחק הדרך נקע את קרסולו. אמר: הלואי היה לי חמור אחד. עבר עליו חד רומאי שילדתה חמורו עייר אחד. אמר לו הרומאי: קח והרכב את העייר על כתפיך. אמר היהודי: תפילתי נשמעה [שיש לי חמור], אבל אני לא שאלתי כהוגן, אם חמור לרכב עליו, או חמור שירכב עלי.  כך נבואתן של אומות העולם "להיות עתידים ליום הזה", ואינן יודעים אם להרוג אם ליהרג. אבל ישראל נבואתן מפורשת: "להיות היהודים עתידים ליום הזה, להנקם מאויביהם". 
הרצים יצאו דחופים בדבר המלך וגו' והמלך והמן ישבו לשתות - אמר ר' חנין: מאן דאמר רחמנא ותרן הוא, יתותרון מעוהי. אבל מאריך רוחיה וגבי דידיה. תרגום: כל האומר הקדוש ברוך הוא ותרן הוא, יוותרו מעיו. אבל מאריך רוחו וגובה את שלו.  אמר להם לשבטים: אתם מכרתם את אחיכם מתוך מאכל ומשתה, כך אני אעשה לכם. הדא הוא דכתיב: והמלך והמן ישבו לשתות. היה אחד מישראל יוצא לשוק ומבקש ליקח ליטרא בשר או אגודה של ירק, היה הפרסי חונקו ואומר לו: למחר אני הורגך ומבזבז את ממונך. הדא הוא דכתיב: והעיר שושן נבוכה.  אמר רבי יששכר דכפר מנדי ומה אם מי שמחל ואמר (בראשית מ"ה) לא אתם שלחתם אותי הנה כי האלהים וגו', ראה עד היכן היא מתוקנת, שהרי עד ימי מרדכי אותו עונש של מכירת יוסף קיים. מי שאינו מוחל על אחת כמה וכמה. 

Chapter 8

ומרדכי ידע את כל אשר נעשה ויקרע מרדכי את בגדיו - בנימין גרם לשבטים ליקרע. הדא הוא דכתיב: (שם מ"ד) ויקרע שמלותם. והיכן גרמה לו קריעה? בשושן הבירה. הדא הוא דכתיב: ויקרע מרדכי את בגדיו. והוא איש ימיני. וילבש שק ואפר.  אמר רבי איבו: משתפס יעקב אבינו את השק - דכתיב: (בראשית לז) וישם שק במתניו - שוב לא זז מבניו. אחאב כתיב ביה (מ"א כ"א) וישם שק על בשרו. יורם בנו (מ"ב ו) וירא העם והנה השק על בשרו. מרדכי וילבש שק ואפר ויזעק זעקה גדולה ומרה. והיכן נפרע לו? בשושן. שנאמר: ויזעק זעקה גדולה ומרה.  אמר רבי חנין: מאן דאמר קודשא בריך הוא ותרן הוא, יתותרון בני מעוהי. אלא מאריך רוחיה וגבי דיליה. תדע שהרי זעקה אחת הזעיק יעקב לעשו, דכתיב: (בראשית כ"ו) ויצעק צעקה גדולה ומרה. פירוש: זעקה אחת גרם יעקב לעשיו, והקב"ה לא וויתר ליעקב על כך.
ובכל מדינה ומדינה מקום אשר דבר המלך ודתו מגיע אבל גדול ליהודים - וכי יש אבל גדול ויש אבל קטן? אלא, בנוהג שבעולם כל האבלים אבלן מתמעט והולך עד לשבעת הימים. תקפו יום ראשון וכל שהוא הולך הוא תשש, עד שהוא י"ב חדש. אבל זה דהמן, כל מה שהוא הולך מתגבר, שכל יום שהוא הולך ויוצא, היו אומרים כבר יצא יום אחד מחיינו.  דבר אחר: אבל דעלמא, כשמת לו בן אומרין לו המנחמין יחיה בנך האחר הנשאר לך. ואם לא היה לו אחר, אומרים לי האריך ימים. אבל כאן הכל לקוחין למיתה להשמיד להרוג ולאבד.
ותבאנה נערות אסתר וסריסיה ויגידו לה ותתחלחל המלכה מאד - רבנן דתמן אמרין: שפרסה נדה.  ורבנן דהכא אמרין: הפילה עוברה. ומשעה שהפילה שוב לא ילדה.  ר' יודן בר' סימון אמר: במוך הייתה משמשת.  אמר רבי יודן ברבי סימון:  דריוש האחרון בנה של אסתר היה, טהור מאמו וטמא מאביו.
ותקרא אסתר להתך - רבנן דתמן אמרין: התך זה דניאל. ולפי שחתכוהו מגדולתו נקרא התך - חתך. ורבנן דהכא אמרין: שחתך את הדברים. לדעת מה זה ועל מה זה. אמרה לו: לך אמור לו, מימיהם של ישראל לא באו לצרה כזאת. שמא כפרו ישראל (שמות ט"ו) ב"זה אלי ואנוהו"? ושמא כפרו בלוחות דכתיב בהן (שם ל"ב) מזה ומזה הם כתובים?
ויגד לו מרדכי את כל אשר קרהו - אמר להתך: לך אמור לה בן בנו של "קרהו" בא עליכם. הדא הוא דכתיב: (דברים כ"ה) אשר קרך בדרך.  דבר אחר: אשר קרהו בחלום. מלמד שהזכיר לה את החלום אשר חלם כענין זה בשנה השנית למלך אחשורוש. וירא והנה רעש גדול וחזק, ובהלה על הארץ, ופחד ורעד לכל יושביה, והנה שני תנינים גדולים, ויריעו זה לקראת זה, ויערכו מלחמה, וינוסו לקולם כל גויי הארץ. והנה ביניהם גוי אחד קטן, ויקומו כל הגוים על הגוי הקטן לאבד זכרו מעל הארץ. ויהי היום ההוא חושך לכל העולם, ויצר לגוי הקטן מאד, ויזעקו אל ה'. והתנינים נלחמים באכזריות חמה, ואין מפריד ביניהם.  וירא מרדכי והנה מעין מים אחד קטן עבר בין שני התנינים האלה, ויפריד ביניהם מן המלחמה אשר היו נלחמים. והמעין גבר (נגר) ויהי לנחל שוטף כשטף ים הגדול, והולך ושוטף בכל הארץ. וירא והנה זרחה השמש לכל הארץ, ויאור העולם ויתרומם הגוי הקטן, והגבוהים הושפלו, ויהי שלום ואמת בכל הארץ. ויהי מהיום ההוא ומעלה וינצור מרדכי את החלום אשר חלם.  ובעת אשר הצר לו המן, אמר לאסתר על ידי שלוחה: הנה החלום אשר ספרתי לך בימי נעוריך, ועתה קומי ובקשי רחמים מאת הקדוש ברוך הוא, ובואי לפני המלך והתחנני על עמך ועל מולדתך.
כי אם החרש תחרישי - אם תשתקי עכשיו, שלא ללמד סניגוריא על אומתך, סופך לשתוק לעתיד לבא, ואין לך פתחון פה. למה שאת יכולה לעשות טובה בימיך, ולא עשית. ומה את סבורה, שהקדוש ברוך הוא מניח את ישראל? מכל מקום מעמיד להם גואל. הדא הוא דכתיב: רוח והצלה יעמוד ליהודים ממקום אחר.
ותאמר אסתר להשיב אל מרדכי - אמרה לו: לך כנוס את כל היהודים הנמצאים בשושן, וצומו עלי ואל תאכלו ואל תשתו שלשת ימים, אלו הן י"ג וי"ד וט"ו בניסן. שלח לה: והרי בהם יום ראשון של פסח. אמרה לו: זקן שבישראל, למה הוא פסח? מיד שמע מרדכי והודה לדבריה. הדא הוא דכתיב: ויעבר מרדכי ויעש ככל אשר צותה עליו אסתר.  תמן אמרין, שהעביר יום טוב של פסח בתענית, ועל אותה צרה ויתפלל מרדכי אל ה' ויאמר:  גלוי וידוע לפני כסא כבודך אדון העולמים, כי לא מגבהות לב ומרום עין עשיתי אשר לא השתחויתי להמן, כי אם מיראתך פעלתי זאת, לבלתי השתחוות לו, כי יראתי מפניך לבלתי תת כבודך לבשר ודם, ולא רציתי להשתחוות לזולתך. כי מי אני אשר לא אשתחוה להמן על תשועת עמך ישראל. כי לוחך הייתי מנעל רגליו.  ועתה אלהינו, הצילנו נא מידו, ויפל בשחת אשר כרה, וילכד ברשת אשר טמן לרגלי חסידיך, וידע המרגיז הזה כי לא שכחת ההבטחה שהבטחתנו (ויקרא כ"ו) ואף גם זאת בהיותם בארץ אויביהם לא מאסתים ולא געלתים לכלותם להפר בריתי אתם כי אני ה' אלהיהם.  מה עשה מרדכי? קיבץ את התינוקות, ועינה אותם מלחם ומים, והלבישן שק והושיבם באפר. והיו צועקים ובוכין ועוסקין בתורה.  ובעת ההיא הייתה אסתר נפחדת מאד מפני הרעה אשר צמחה בישראל, ותפשוט בגדי מלכותה ואת תפארתה, ותלבש שק ותפרע שער ראשה, ותמלא אותו עפר ואפר, ותענה נפשה בצום, ותיפול על פניה לפני ה', ותתפלל ותאמר: ה' אלהי ישראל אשר משלת מימי קדם ובראת את העולם, עזור נא אמתך אשר נשארתי יתומה בלי אב ואם, ומשולה לענייה, שואלת מבית לבית כן אנכי שואלת רחמיך מחלון לחלון בבית אחשורוש. ועתה ה' הצליחה נא לאמתך הענייה הזאת, והצילה את צאן מרעיתך מן האויבים האלו אשר קמו עלינו, כי אין לך מעצור להושיע ברב או במעט. ואתה אבי יתומים, עמוד נא לימין היתומה הזאת אשר בחסדך בטחה, ותנה אותי לרחמים לפני האיש הזה, כי יראתיו, והשפילהו לפני כי אתה משפיל גאים.

Chapter 9

ויהי ביום השלישי ותלבש אסתר - בגדי יפיה ואת עדי תפארתה, ותקח עמה את שתי נערותיה, ותשם יד ימינה על הנערה האחת, ותסמוך עליה כחוק המלכות. והנערה השנית הולכת אחרי גבירתה וסומכת עדיה, לבלתי נגוע הזהב ארצה אשר עליה. ותצהיל פניה ותכס הדאגה אשר בלבה, ותבא בחצר הפנימית נכח המלך, ותעמד לפניו.  והמלך יושב על כסא מלכותו בלבוש זהב ואבן יקרה, וישא עיניו וירא אסתר עומדת למול פניו, ותבער בו חמתו מאד על אשר הפרה תורתו, ותבוא לפניו בלא קריאה.  ותשא אסתר את עיניה ותרא את פני המלך, והנה עיניו כאש בוערות מרוב החמה אשר בלבו, ותכר המלכה את קצף המלך ותתבהל מאד, ותפג רוחה, ותשם ראשה על הנערה הסומכת ימינה.  וירא אלוהינו, ויחמול על עמו, ויפן לצער היתומה אשר בטחה בו, ויתן לה חן לפני המלך, ויוסף יופי על יופייה והדר על הדרה.  ויקם המלך בבהלה מכיסאו, וירץ אל אסתר ויחבקה וינשקה, וישלך זרועו על צווארה.  ויאמר לה המלך: אסתר המלכה למה תפחדי, כי הדת זאת אשר סדרנו איננה מוטלת עליך, באשר את רעיתי וחברתי. ויאמר לה: מדוע כאשר ראיתיך לא תדברי אלי? ותאמר אסתר: אדני המלך, כאשר ראיתיך נבהלה נפשי מפני כבודך:
ויאמר לה המלך: מה לך אסתר המלכה ומה בקשתך וגו' - ותאמר אסתר: אם על המלך טוב, יבא המלך והמן אל המשתה וגו'. ויאמר המלך: מהרו את המן וגו'. ויבא המלך והמן אל המשתה אשר עשתה אסתר וגו'. ויצא המן ביום ההוא שמח וטוב לב. וכראות המן את מרדכי יושב בשער המלך ולא קם ולא זע ממנו, וימלא המן חמה. ויתאפק המן וגו'. ויבא את אוהביו ואת זרש אשתו וגו'. ובכולם לא היו יודעים לתת עצה כזרש אשתו, שהיו לו שלש מאות וששים וחמשה בעלי עצה, כמנין ימות החמה. אמרה לו אשתו: אדם זה שאתה שואל עליו, אם מזרע היהודים הוא, לא תוכל לו אם לא תבא עליו בחכמה במה שלא ניסה אחד מבני אומתו. שאם תפילו לכבשן האש, כבר הוצלו חנניה וחביריו. ואם לגוב אריות, כבר עלה דניאל מתוכו. ואם תאסרהו בבית האסורים, כבר יצא יוסף מתוכו. ואם במולי תסיק תחתיו, כבר התחנן מנשה ונעתר לו הקדוש ברוך הוא ונפק מיניה. ואם במדברא תגלוניה, כבר פרו ורבו אבותיו במדבר. וכמה נסיונות נתנסו ובכולן עמדו וניצלו. ואם עיניו תעוור, הרי שמשון דקטל כמה וכמה נפשתא מפלשתאי כד עויר. דלא אשכחינן חד מן עמוי דאשתזיב מניה.
ויאמר המן אף לא הביאה אסתר המלכה וגו' -  ארבעה הם שפתחו באף, ואבדו באף. ואלו הן: נחש, ושר האופים, ועדת קרח, והמן. נחש, דכתיב: (בראשית ג') אף כי אמר אלהים. שר האופים, דכתיב: (שם מ') אף אני בחלומי.  עדת קרח, דכתיב: (במדבר ט"ז) אף לא אל ארץ. המן, דכתיב: אף לא הביאה אסתר המלכה. 
 לאחר שעשה העץ הלך אצל מרדכי, ומצאו שהיה יושב בבית המדרש, והתינוקות יושבים לפניו, ושקים במתניהם, ועוסקים בתורה. והיו צועקים ובוכים. ומנה אותם ומצא שם (י"ב) [כ"ב] אלף תינוקות. השליך עליהם שלשלאות של ברזל והפקיד עליהם שומרים, ואמר: למחר אהרוג אלו התינוקות תחלה, ואחר כך אתלה את מרדכי.  והיו אמותיהם מביאות להם לחם ומים, ואומרות להם: בנינו אכלו ושתו קודם שתמותו למחר, ולא תמותו ברעב מיד. היו מניחין ידיהם על ספריהם, ונשבעים בחיי מרדכי רבנו לא נאכל ולא נשתה אלא מתוך תעניתנו נמות. געו כולם בבכיה, עד שעלתה שועתם למרום, ושמע הקדוש ברוך הוא קול בכייתם כבשתי שעות בלילה.  באותה שעה נתגלגלו רחמיו של הקדוש ברוך הוא, ועמד מכסא דין וישב בכסא רחמים, ואמר: מה קול גדול הזה שאני שומע כגדיים וטלאים? עמד משה רבנו לפני הקדוש ברוך הוא ואמר: ריבונו של עולם, לא גדיים ולא טלאים הם, אלא קטני עמך שהם שרויים בתענית היום שלשה ימים ושלשה לילות, ולמחר רוצה האויב לשוחטם כגדיים וטלאים. באותה שעה נטל הקדוש ברוך הוא אותן אגרות שגזר עליהם, שהיו חתומות בחותם של טיט, וקרעם, והפיל על אחשורוש בהלה באותו לילה. הדא הוא דכתיב: בלילה ההוא וגו'. 

Chapter 10

בלילה ההוא נדדה שנת המלך - נדדו שמים. כסאו של מלך מלכי המלכים הקדוש ברוך הוא, שראה את ישראל בצרה. וכי יש שינה לפני המקום, והלא כבר נאמר (תהלים קכ"א) הנה לא ינום ולא יישן שומר ישראל. אלא בזמן שישראל שרויין בצער ואומות העולם בשלוה, לכך נאמר (שם מ"ד) עורה למה תישן ה'. ונדדה שנת המלך אחשורוש, שראה בחלומו את המן שנטל סייף להרגו. ונבהל והקיץ משנתו. ואמר לסופריו: הביאו ספר הזכרונות לקרות ולראות מה שעבר עליו. ופתחו הספרים, ומצאו את הדבר שהגיד מרדכי על בגתנא ותרש. וכיוון שאמרו למלך הנה המן עומד בחצר, אמר המלך: אמת הדבר שראיתי בחלומי. לא בא זה בשעה זו אלא להרגני.
לתלות את מרדכי על העץ אשר הכין לו - תנא: לו הכין, ועליו נאמר (שם ז') ולו הכין כלי מות, חציו לדולקים יפעל.בור כרה ויחפרהו ויפול בשחת יפעל.
ויבא המן ויאמר לו המלך וגו' - ויאמר המן בלבו - הרשעים ברשות לבם. (בראשית כ"ז) ויאמר עשו בלבו. (תהלים י"ד) אמר נבל בלבו. (מ"א י"ב) ויאמר ירבעם בלבו. ויאמר המן בלבו.  אבל הצדיקים לבם ברשותם: הדא הוא דכתיב: (שמואל א' א') וחנה היא מדברת על לבה. (דניאל א') וישם דניאל על לבו (ש"א כ"ז) ויאמר דוד אל לבו. ודומין לבוראן (בראשית ח') ויאמר ה' אל לבו:
מהר קח את הלבוש ואת הסוס ויקח המן את הלבוש ואת הסוס - הלך לו אצל מרדכי. כיוון שהגידו למרדכי שהוא בא, נתיירא עד מאד, והיה יושב ותלמידיו לפניו. אמר להם לתלמידיו: בני רוצו והבדלו מכאן, שלא תכוו בגחלתי, שהרי המן הרשע בא להרגני. אמרו: אם תמות נמות עמך. אמר להם: אם כן נעמוד בתפלה, וניפטר מתוך התפלה. וחסלון צלותהון. יתבון ועסקין בהלכות מצות העומר, שהרי אותו היום ט"ז בניסן היה, ובאותו היום היו מקריבין עומר בזמן שבית המקדש קיים. אתא המן לגביהון, אמר לון: במה אתון עסקין? אמרו לו: במצות העומר. הדא הוא דכתיב: (ויקרא ב') ואם תקריב מנחת בכורים לה' וגו'. תמן אמרי הלכות קמיצה אחוו ליה, ודבר אחד שהיו קומצין מן העומר. אמר להון: והדין עומרא מהו דדהב או דכסף  אמרי ליה: לא דדהב ולא דכסף ולא דחיטין אלא דשעורין. אמר לון: בכמה הוא טימיה דידיה הוה בעשרה קנטרין. אמרין ליה: סגיין בעשרה מנין. אמר לון: קומו, דנצחון עשרה מנכון לעשרה אלפי קנטרין דכסף דילי. תרגום: שם, בבבל, היו אומרים, הלכות קמיצה הראו לו להמן. ודבר אחד קטן שהיו מקריבים ממנו. אמר להם המן: העומר הזה מהו, מזהב או מכסף? אמרו לו: לא מזהב ולא מכסף, ולא מחיטים אלא משעורים. אמר להם: מה מחירו, עשרה ככרות כסף או עשרים? אמרו לו: די להם בעשר מעות. אמר להם: קומו מן העפר, נצחו עשרה מעות שלכם את עשרת אלפים ככרי הכסף שלי.  כיוון דחסל ממצלי, אמר ליה המן למרדכי: לבוש הדין לבושא דמלכא. אמר לו: מה את מבזה מלכות, אית בר נש לביש לבושא דמלכותא ולא סח? אזל בעא בלנא ולא אשכח. מה עבד? אסר חרציה ועאל ואסחי. כיוון דנפק - אמר לו: סב לביש הדין כלילא. אמר ליה: מה את מבזה מלכותא, אית בר נש לביש כלילא דמלכותא ולא מספר? אזל בעי ספר ולא אשכח. מה עביד? אזיל לביתיה ואייתי ספרא ויתיב וקא מספר ליה שרי ומתנח. אמר ליה: מה לך מתנח? אמר ליה: ווי לאבוה דההוא גברא. מעביר דומין פנטון קומין קלטו עביד בלן ספר אמר ליה: ובההיא שאילית לך לית אנא חכים לאבוי דההוא גברא בלן וספר בכפר קריינוס ואת משכחת מאני ספרא דידיה. אמר ליה: קום רכוב על הדין סוסיא. אמר ליה: לית בי כח דאנא סב. אמר ליה: ולית אנא גבר סב? אמר לו: ולא את הוא דגרמת לנפשך?! אמר ליה: קום דאנא סמיך קדלי ואת דריס עלוי. וסליק ורכב למקיימה לכון מה דאמר כתבא (דברים לב) ואתה על במותימו תדרך.  תרגום: כיוון שגמר מרדכי להתפלל, אמר ליה המן למרדכי: לבוש את לבוש המלכות הזה. אמר לו: מה אתה מבזה את המלכות, היכול אדם ללבוש בגדי מלכות בלא שהתרחץ? הלך למצוא בלן, ולא מצא. מה עשה? אזר חלציו, הלך והסיק את המרחץ. אמר לו: קח ולבש את הכתר הזה. אמר לו: מה את מבזה המלכות, האם יכול אדם ללבוש כתר ואינו מסופר? הלך, חיפש ספר ולא מצא. מה עשה? הלך לביתו, הביא מספרים, וישב וסיפר את מרדכי, ונאנח. אמר לו: מה אתה נאנח? אמר לו: אוי לאביו של אותו אדם [=המן], שהועבר ממעמדו ונהיה בלן וספר. אמר לו: ובזה שאלתי אותך, וכי אין אני מכיר את אביך שהיה בלן וספר, וגם אתה מצאת את כלי עבודתו של אביך. אמר לו: קום רכב על סוס זה. אמר לו מרדכי: אין לי כח, שאני זקן. אמר לו: ואני איני זקן? אמר לו: ולא אתה גרמת לנפשך?! אמר לו המן: קום שאני אתכופף ואתמוך בערפי תחת רגליך, ואתה לדרוך עלי, לקיים מה שאמר הכתוב (דברים לב) ואתה על במותימו תדרך.
דבר אחר: ויקח המן את הלבוש ואת הסוס וגו'. אתא לגבי מרדכי ואמר: עמוד ולבוש. כמה ביש גדא דההוא גברא:  אמש אני הייתי עסיק להתקין ליה צליבא, והקדוש ברוך הוא מתקין ליה כלילא. אני הייתי מתקן לך חבלים ומסמרים, והקדוש ברוך הוא מתקן לך לבוש מלכות. אנא בעינא מן מלכא למיצליב יתך על צליבא, והוא אמר לי למירכב לך על סוסיא. עמוד ולבוש. ועביד ליה כל מה דאמרן לעיל.  וכיוון דרכיב התחיל מקלס להקדוש ברוך הוא: (תהלים ל') ארוממך ה' כי דליתני ולא שמחת אויבי לי. ה' אלהי שועתי אליך ותרפאני, ה' העלית משאול נפשי, חייתני מירדי בור. תלמידיו מה היו אומרים: (שם) זמרו לה' חסידיו והודו לזכר קדשו, כי רגע באפו חיים ברצונו, בערב ילין בכי ולבוקר רנה. אותו רשע מה היה אומר: (שם) ואני אמרתי בשלוי בל אמוט לעולם, ה' ברצונך העמדתה להררי עוז, הסתרת פניך הייתי נבהל. אסתר מה הייתה אומרת: (שם) אליך ה' אקרא ואל אדני אתחנן מה בצע בדמי ברדתי אל שחת היודך עפר היגיד אמתך. כנסת ישראל מה הייתה אומרת: (תהלים ל) שמע ה' וחנני וגו' הפכת מספדי למחול לי וגו' ורוח הקדש מה הייתה אומרת: (שם) למען יזמרך כבוד ולא ידום ה' אלהי לעולם אודך. בתו של המן נשקפה מן החלון לראות בצליבא. וכיוון שראתה מרדכי רוכב, ואביה מכריז לפניו ככה יעשה לאיש, השליכה עצמה לארץ ומתה:
וישב מרדכי אל שער המלך - מלמד ששב לשקו ולתעניתו.  אמר רבי חלבו: כל מי שלובש שק ומתענה, אינו מעבירו ממנו עד שתעשה בקשתו.
והמן נדחף אל ביתו אבל וחפוי ראש - אבל על בתו, וחפוי ראש על מה שקרהו, ובידו ארבע מלאכות: בלן וספר וגליור וכורז.
ויספר המן לזרש אשתו וגו' - באותה שעה באו סריסי המלך והביאוהו לסעודה ביום ששה עשר בניסן. כיוון שאכלו ושתו, אמר המלך לאסתר: מה שאלתך? אמרה לו: אדוני המלך איני שואלת ממך אלא נפשי בשאלתי ועמי בבקשתי.
והמלך קם בחמתו ממשתה היין אל גנת הביתן - מה עשה מיכאל המלאך? התחיל מקצץ את הנטיעות לפניו, והוסיף חמה על חמתו, ושב אל משתה היין, והמן עמד לבקש על נפשו. מה עשה מיכאל? דחפו על אסתר, והייתה מצעקת: אדוני המלך, הרי הוא כבשני לפניך. ויאמר המלך הגם לכבוש את המלכה עמי בבית? ושמע המן הדבר הזה ונפלו פניו. מה עשה אליהו זכור לטוב? נדמה לחרבונה, ואמר לו: אדוני המלך, גם הנה העץ אשר עשה המן למרדכי וגו'.  דאמר רבי פנחס: צריך לומר חרבונה זכור לטוב.  ואמר רב: צריך לומר ארור המן, ארורים בניו, ארורה זרש אשתו. כדכתיב: (משלי י') ושם רשעים ירקב. מיד צוה המלך לתלותו על העץ אשר הכין למרדכי. ועליו אמר שלמה בחכמתו (שם י"א) צדיק מצרה נחלץ ויבא רשע תחתיו. שהשכים המן לתלות את מרדכי, ונתלה הוא על העץ אשר הכין למרדכי, ונתן את כל אשר להמן לאסתר המלכה, ואסתר נתנה למרדכי. הדא הוא דכתיב: ביום ההוא נתן המלך אחשורוש לאסתר המלכה את בית המן צורר היהודים וגו'. וכתיב (איוב ה') אשר קצירו רעב יאכל, ואל מצנים יקחהו ושאף צמים חילם. אשר קצירו - זה המן. רעב יאכל - זה מרדכי ואסתר. ואל מצנים יקחהו - לא בזיין ולא בצנה אלא בתפלה ובתחנונים.  דבר אחר: (תהלים צא) צנה וסוחרה אמתו - זו היא התפלה המגינה על הצרה, כצנה שמגינה על האדם במלחמה. ובזכות התפלה שנתכנה לצנה יקחהו להמן. ומניין שעשו תפלה? הדא הוא דכתיב: שק ואפר יוצע לרבים. ומה תקנה לשק ואפר בלא תפלה? ושאף צמים חילם. ומי דחק [=לכיסו] לממונו של המן? מרדכי ואסתר והמצומתים [=מחוברים] להם.
ואתם כתבו על היהודים כטוב בעיניכם בשם המלך - ושלחו לכל המדינות להשמיד להרוג ולאבד את כל שונאי היהודים. ביום אשר שברו אויבי היהודים לשלוט בהם, ונהפוך הוא להם, (ישעיה נה) והיה לה' לשם, זה הנס שעשה הקדוש ברוך הוא, שלא נעשה כמוהו. יש לך בעולם שנעשה כנס הזה, שעשו נקמה ישראל באומות העולם ועשו בשונאיהם כרצונם?!
נקהלו היהודים בעריהם וגו' - ואיש לא עמד בפניהם, כי נפל פחדם על כל העמים. וישראל מתגברים כאריה שנפל בעדרי צאן ומכה והולך ואין מציל מידו. הדא הוא דכתיב: (מיכה ה') והיה שארית יעקב בגוים בקרב עמים רבים כאריה בבהמות יער וככפיר בעדרי צאן וגו'. והרגו בניו של המן, ותלאום. אנדריאנוס קיסר אמר לו לר' יהושע: גדולה היא הכבשה שעומדת בין שבעים זאבים. אמר לו: גדול הוא הרועה שמצילה ושוברן לפניהם. הדא הוא דכתיב: (ישעיה נ"ד) כל כלי יוצר עליך לא יצלח וגו'.
ומרדכי יצא מלפני המלך בלבוש מלכות וגו' - רבי פנחס אומר: מלך מרדכי על היהודים. מה המלך לובש פורפרין, כך מרדכי לבש פורפרין. מה המלך עושה עטרה כלולה בראשו, כך מרדכי לובש ועטרת זהב גדולה. מה המלך אימתו על כל הארץ, כך מרדכי אימתו עליהם. שנאמר: כי נפל פחד מרדכי עליהם. מה המלך מוניטה שלו הולכת בכל הארץ, כך מרדכי מוניטה שלו הולכת. ומה מוניטה שלו? מרדכי מכאן ואסתר מכאן. למה, שהיה איש טוב ואיש שלום ומבקש שלום. שנאמר: כי מרדכי היהודי וגו'. ועליו אמר הכתוב (תהלים ל"ז) שמר תם וראה ישר כי אחרית לאיש שלום:
אמר רבי ברכיה: הקדוש ברוך הוא כתב גאולת ישראל בתורה, דכתיב: (ויקרא כ"ה) וכי תשיג יד גר ותושב עמך וגו'. יד גר ותושב - זה המן שנתגדל ונתעשר, והשיגה ידו לשקול עשרת אלפים ככר כסף. ונקרא גר תושב, שהוא מזרעו של עמלק, והיה גר במדי ופרס. (שם) ומך אחיך עמך - אלו ישראל שהיו דלים ומכים. (שם) ונמכר לגר תושב - שמכרם אחשורוש להמן להשמיד להרוג ולאבד. (שם) או לעקר משפחת גר - שעשה עצמו עבודת כוכבים. הדא הוא דכתיב: כורעים ומשתחוים להמן (שם) אחרי נמכר גאולה תהיה לו - שגאלם הקדוש ברוך הוא מידו והצילם מגזרתו ופדאם. (שם) אחד מאחיו יגאלנו - זה מרדכי, דכתיב ביה ורצוי לרוב אחיו. (שם) או דודו או בן דודו יגאלנו - זו אסתר שהייתה בת דודו ונגאלו ישראל על ידיה. (שמות י"ז) כי מחה אמחה את זכר עמלק - מחה בעולם הזה אמחה לעולם הבא. את זכר עמלק - זה המן. קרי ביה זכר עמלק. ואף יעקב אבינו רמזה בברכת השבטים: הדא הוא דכתיב: (בראשית מ"ט) בנימין זאב יטרף, בבקר יאכל עד - זה שאול שהיה בקרן של ישראל, שהיה תחלה למלכים והיה משבט בנימין, והכה את עמלק ובזז את כל אשר להם. ולערב יחלק שלל - זה מרדכי ואסתר שעמדו להם לישראל בגלותם, שהוא דומה לערב, וחלקו שלל של המן שנמשל לזאב, שהעמידו הקדוש ברוך הוא כנגד הזאב, אלו מלכי מדי ופרס שנמשלו לזאב. הדא הוא דכתיב: (דניאל ז') וארו חיוה אחרי תנינה דמיה לדב. תמן אמרין: אלו מלכי מדי ופרס שאוכלין כדוב, ואין להם מנוחה כדוב, ומגדלין שער כדוב. העמיד הקדוש ברוך הוא כנגדן מרדכי ואסתר שהיו משבט בנימין, דכתיב ביה זאב יטרף.
ר' חייא רבה ורבי שמעון בן חלפתא הוון מהלכין בהדא בקעתא דארבל, וחזון את אילת השחר שבקעה את האורה. אמר ליה רבי חייא רבה לרבי שמעון בן חלפתא, כך הוא גדולתן של ישראל, בתחלה קימעא, כל מה שהולך הוא גדול ורבה והולך. מה טעם (מיכה ז') כי אשב בחשך ה' אור לי. כך בתחלה ומרדכי יושב בשער המלך, ואחר כך וישב מרדכי אל שער המלך וגו', ואחר כך ומרדכי יצא מלפני המלך וגו', ואחר כך ליהודים הייתה אורה ושמחה וששון ויקר:
הדא הוא דכתיב: (תהלים ס"ו) אמרו לאלהים מה נורא מעשיך. מה דחילין אינון מנגנות שלך. הנהרגים הורגין את הורגיהם, והנצלבין צולבין את צולביהן, המשוקעין בים משקעין את משקיעיהן. הוי (שם) ברוב עזך יכחשו לך אויביך. את מוצא שמדות טובות של הקדוש ברוך הוא בהשפע בפירוי [=ריבוי פירות] וריבוי: הטוב בריבוי החסד בריבוי הרחמים בריבוי הצדקה בריבוי האמונה בריבוי הפדות בריבוי הברכה בריבוי השבח בריבוי השלום בריבוי הטוב בריבוי. שנאמר: (שם ל"א) מה רב טובך אשר צפנת ליראיך. החסד בריבוי - שנאמר: (שמות ל"ד) ורב חסד ואמת. הרחמים בריבוי - שנאמר: (תהלים קי"ט) רחמיך רבים ה'. הצדקה בריבוי - שנאמר: (איוב ל"ז) ומשפט ורב צדקה. האמונה בריבוי - שנאמר: (איכה ג') חדשים לבקרים רבה אמונתך. הפדות בריבוי - שנאמר: (תהלים ק"ל) יחל ישראל אל ה' כי עם ה' החסד והרבה עמו פדות הברכה בריבוי - שנאמר: (מלאכי ג') והריקותי לכם ברכה עד בלי די מאי עד בלי די עד שיבלו שפתותיכם לומר די. השבח בריבוי - שנאמר: (תהלים פ"ט) אל נערץ בסוד קדושים רבה ונורא על כל סביביו. וכתיב (שם קד) מה רבו מעשיך ה' כולם בחכמה עשית מלאה הארץ קניניך. השלום בריבוי - שנאמר: (ישעיה נ"ד) וכל בניך למודי ה' ורב שלום בניך אל תקרי בניך אלא בוניך. (תהלים קכ"ב) יהי שלום בחילך שלוה בארמנותיך למען אחי ורעי אדברה נא שלום בך למען בית ה' אלהינו אבקשה טוב לך, וראה בנים לבניך שלום על ישראל. (שם קי"ח) שלום רב לאוהבי תורתך ואין למו מכשול. (שם כט) ה' עוז לעמו יתן ה' יברך את עמו בשלום.