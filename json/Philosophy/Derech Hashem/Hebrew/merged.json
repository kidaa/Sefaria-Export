{
    "versionTitle": "merged", 
    "language": "he", 
    "versions": [
        [
            "Derech Hashem", 
            "http://www.daat.ac.il/daat/mahshevt/mekorot/shaar-2.htm"
        ]
    ], 
    "text": {
        "Part Four": {
            "On the Sh'ma and Its Blessings": [
                "א. שתי עבודות הוטלו עלינו לעבוד לפניו יתברך יום ביומו: והם קריאת שמע והתפילה, ובזמן בית המקדש התמידים והמוספין. ועתה נבאר עניינם. ", 
                "<b>קריאת שמע, ייחוד ה' וקבלת עול מלכות</b> <br><br> האחד הנה הוא קריאת השמע, ועניינו ייחודו יתברך וקבלת עול מלכותו. והעניין, כי הבורא יתברך שמו המציא ברצונו נמצאים שונים עליונים ותחתונים, רוחניים וגשמיים, וסדרם בסדרים שונים, ונתן בחוק כל אחד מהם לפעול פעולות ולעשות מעשים להתגלגל בגלגולים ובסיבובים רבים ובדרכים שונים, כפי מה שפילגה חכמתו יתברך לכל אחד ואחד. ואמנם הנה הוא יתברך שמו השורש והסיבה היחידית לכולם. <br><br>ועניין זה מובן בשתי בחינות, בבחינת המציאות ובבחינת הפעולה. בבחינת המציאות, מה שכבר בארנו בחלק א', איך כל המציאויות כולם תלויים בו יתברך ונמשכים ברצונו, מה שאין כן מציאותו, שהוא מציאות מוכרח מצד עצמו ובלתי נתלה בזולתו. אך כל שאר המציאויות אין להם מציאות אלא מצד מה שהוא יתברך שמו רצה בהם ומקיימם ברצונו. בבחינת הפעולה הוא, שאף על פי שניתן בחוקם של הנבראים לשלוט בעניינים מה שיכולתם מקפת, ופועלים פעולות גדולות כל אחד כפי מה שבחוק פעולתו, הנה באמת אין בהם כוח ולא שליטה אלא מה שמסר להם הבורא יתברך, שהוא האדון האמיתי השליט וכל יכול. וכל מה שהם פועלים אינו אלא מה שהוא יתברך שמו נתן ונותן להם כוח שיפעלו, והוא אדון עליהם להוסיף ולגרוע כרצונו בכל עת ובכל שעה. ", 
                "<b>מה מקומו של הרע בעולם?</b> <br><br>ומעומק העניין הוא, כי הרי כפי הסדרים שסידרה חכמתו יתברך לתיקונן של הנבראים, כמו שכתבתי בחלק ראשון, הנה יש עניינים רבים של רע שמתגלגלים וסובבים בעולם, אם מצד בחירתן של בני האדם החוטאים, ואם מצד מה שנגזר עליהם לעונשן. ונראה הדבר לכאורה שזה הפך רצונו יתברך, כי הנה הוא יתברך שמו אינו רוצה אלא בטוב וכל חפצו להיטיב, והנה שמו יתברך מתחלל בשליטת הרשעים ובתגבורת הרעות והקלקולים. אמנם היודע בדרכיו יתברך ומעמיק בעניינים, יידע, כי על כל פנים אין כל זה אלא סיבוב מסיבות בדרך עמוק, כולם מתכוונים לנקודת השלמת הבריאה, ובה מסתיימים, וכמו שכתבתי בחלק ראשון. <br><br>ונמצא שהקב\"ה הוא המנהג את הכל באמת, ועצתו לבדה היא תקום, שהיא הגיע טובו ושלמותו אל ברואיו, וכמו שכתבתי שם. אלא שלפי אמיתת העניין צריכים הדברים להתגלגל בגלגולים אלה על פי יסודות החכמה הנפלאה והטוב האמיתי, ויוודע בסוף כל הגלגולים כי הוא יתברך שמו אחד יחיד ומיוחד, והוא סיבב כל המסיבות האלה בדרכיהם לבוא אל התכלית האמיתי, שהוא הטוב האמיתי שזכרנו. וממה שנכלל עוד בעומק זה העניין, הוא בגילוי אמיתת ייחודו יתברך. וזה, כי הנה כבר בארנו שכלל כל המסיבות הסובבות בעולם הוא, שהנה ברא הבורא יתברך את הרע לשיעבירוהו בני האדם, ויקבעו בעצמם ובבריאה את הטוב. והנה חוקים רבים ושורשים גדולים הושרשו בעניין הזה לשישתלם בכל חלקיו ובחינותיו, כי אולם פרטים רבים יימצאו בעניין מציאותו של הרע בבריאה, פעולותיו, ושליטתו; ופרטים רבים כמו כן בעניין יחסו של האדם עמו במה שהוא נתון תחתיו ומושם בתוכו, ובעניין התגברו עליו והתפתחו ממאסריו וכבוש אותו, ועניין מציאות הטוב, התפשטו והתחזקו כפי היכנע הרע והכבשו. <br><br>ואמנם שורש כל מציאות הרע, פעולותיו ושליטתו, הוא העלים הבורא יתברך את ייחודו, שאינו מתגלה בעוצם אמיתתו לכל. וכפי שיעור ההעלם, כך הוא שיעור כוח מציאותו של הרע, וכמו שכתבתי בחלק א'. ושורש כל ביטול הרע והעברתו והיקבע כל הבריאה בטוב, הוא גילוי אמיתת ייחודו יתברך. והוא מה שאמר הכתוב \"ראו עתה כי אני אני הוא\" וכו' (דברים לב לט), וכתוב, \"למען תדעו ותאמינו וכו' לפני לא נוצר אל ואחרי לא יהיה\" (ישעיהו מג י). ונמצא שסוף תיקון כל הבריאה תלוי בגילוי ייחודו יתברך. והנה הוא היה הווה ויהיה תמיד, אחד יחיד ומיוחד, אלא שעכשיו אינו מגולה לכל כראוי, ולעתיד לבא יתגלה לגמרי לכל הברואים, כמו שנאמר \"ביום ההוא יהיה ה' אחד ושמו אחד\" (זכריה יד טו). אמנם ישראל שזכו לתורתו האמיתית, יודעים האמת הזה ומעידים עליו גם עתה, והוא מה שכתוב: \"ואתם עדי נאם ה'\" (ישעיהו מג יב), וזה זכות גדול לנו. ", 
                "<b>הנהגת העולם וחידוש סדרי העולם</b><br><br> והנה כלל ההנהגה של העולם הזה מתחלקת להנהגת היום והנהגת הלילה, וכמו שכתבתי בחלק ג' פרק א', ובכל בוקר ובכל ערב מתחדשים הסדרים ומשמרות המלאכים לתפקידם כפי סדר ההנהגה. ואולם נתחייבנו אנחנו בני ישראל להעיד על אמיתת ייחודו יתברך בכל הבחינות. פירוש: בין בבחינת המציאות, שהוא לבדו המצוי המוכרח וכל הנמצאים ממנו הם נמצאים ובו תלויים. בין בבחינת השליטה, שהוא לבדו יתברך שמו השליט המיוחד ואין פועל שיפעל אלא מכוח ורשות שניתן לו ממנו. בין בבחינת ההנהגה, דהיינו שאף על פי שהסיבות רבות גדולות ועמוקות, אין המסבב אלא אחד, ואין התכלית אלא אחת, דהיינו הוא יתברך שמו המסבב את הכל אל תכלית השלמות האמיתי. ואף על פי שאין דבר זה גלוי עתה באמת, הנה אמיתת הדבר כך היא, וכן יגלה ויודע בסוף הכל. ", 
                "<b>מלכות ה'</b><br><br> ב. והנה ממה שיש עוד להבחין הוא, כי הבורא יתברך שמו הנה הוא מלך על כל בריותיו. ופירוש עניין זה הוא, כי אמנם אמיתת מציאותו יתברך הוא דבר בלתי נתלה בזולתו כלל, ובלתי מתייחס לזולתו. כי הנה הוא מצוי מוכרח ושלם מצד עצמו, ואין לו שום יחס עם אחר כלל, לא למעלה ממנו ולא למטה ממנו. פירוש: שאין לו סבה שיתלה בה כלל, לא כמסובב עם סיבתו ולא כמצטרף עם מצטרפו. <br><br>והנה בבחינה זאת נקראהו בשם אלוה ב\"ה, דהיינו המצוי המוכרח מצד עצמו וכמו שכתבתי. ואמנם בהיות שרצה וברא נבראים, וכולם תלויים בו במציאותם ובכל בחינותם, וכמו שכתבתי, נקראהו בבחינה זו אדון כל, כי הכל ממנו והכל שלו והוא שליט בכל כרצונו. ואולם עוד רצה בטובו וחסדו, להשפיל כביכול בענוותו את רום כבודו, ולהיות מתייחס אל ניבראיו, אף על פי שבאמת אין להם יחס עמו כלל. ורצה להיות להם במדרגת מלך אל עם, שיחשב להם לראש, ולמנהיג, ולהתכבד כביכול בם כמלך שמתכבד בעמו. <br><br>וכעניין שנאמר \"ברוב עם הדרת מלך\" (משלי יד כח). ובבחינה זו נקראהו מלכו של עולם. והנה בבחינה זו הוא נחשב לנו לראש, ומתכבד בנו, וגם אנחנו חייבים לעבוד עבודתו ולשמוע אליו לכל אשר יצווה, כמלך בעמו. ואולם בבחינה זו גם כן חייבים אנו להכירו בכל יום, ולקיים מלכותו עלינו, ולהשתעבד אליו ולגזירותיו כעבדים אל מלכם, וזה נקרא 'קבלת עול מלכות שמים'. ונכלל ענינה בפסוק זה של שמע ישראל, דהיינו ההודאה בדבר זה שהוא מלך מלכי המלכים, מולך בכל בריותיו העליונים והתחתונים, ולקבל עול מלכותו והשתעבד אליו, וכמו שכתבתי. ", 
                "<b>העדות על ייחוד ה' מביאה טובה לעולם</b><br><br> ג. ואמנם מכל העניינים האלו יוצאות תולדות גדולות לתיקון כלל כל הבריאה. וזה, כי אולם סדרי הבריאה וכונניותיה מסודרים בדרך, שכאשר מלכותו יתברך שמו נודעת, ומודים בו כל ברואיו, נמצא בברואים כל טוב וכל שלווה, והברכה מתרבית בהם ושלומם מתגדל. ובהתפרץ העבדים, ואינם משתעבדים ומודים במלכותו יתברך, כל טוב חסר, והחושך מתגבר והרעה שולטת. והנה נמשכים עניינים אלה בדרכיהם בכל חלקי הבריאה, העליונים והתחתונים, הפועלים והנפעלים, וכמו שכתבתי בחלק א'. <br><br>ואולם היות מלכותו יתברך נודע או לא נודע, נמשך וודאי ממעשי התחתונים, וכבר נתבארו אלה היסודות במקומם. אך מה שצריך עתה לעניינינו, שאם יהיה טעם לשיופיע הבורא יתברך במלכותו וימלוך על עולמו, יימשך מזה הטוב הרב והשלווה הגדולה לנבראים, ותרבה ההארה הקדושה והטהרה וכל דבר טוב, וכוחות הרע יהיו נכפים ומשועבדים, ולא יקלקלו טובת העולם. ואם לא - הנה הקב\"ה מסתיר פניו ואינו מגלה כוח ממשלתו, וכוחות הרע מתפרצים ושולטים. וכל תולדות העניין הזה הוות בכל מקום שהן שייכות שם, והוא כלל כל הרעות הנמצאות בעולם. והנה בהיות ישראל מתחזקים בכל יום על דבר זה, ומקבלים מלכותו יתברך ומודים בו בלבם ובפיהם, מופיע הקב\"ה בעולמו, וכוחות הרע נכפים תחת הטוב, ונמשכת הברכה לעולם. ובהעיד על ייחודו יתברך כמו שכתבתי למעלה, הנה כנגד זה נענה לנו ומתנשא בייחודו ומחזיק ומוסיף לעולם תיקון על תיקון בבחינת התיקון האמיתי שזכרנו, שאליו מתגלגלים כל מסיבות ההנהגה, ומקיים עצתו, שהיא העמיד הבריאה על הטוב השלם וכמו שכתבתי. ", 
                "<b>תיקון העולם חייב להיות על ידי האדם</b> <br><br> וממה שצריך שתבין בזה הוא, שאין כל הדברים האלה אמורים אלא לשיהיה תיקון הבריאה מצד בני האדם ולא מאליו. כי אולם ההנהגה כבר מסודרת היא ועומדת על הדרך הזה, שכל גלגוליה הולכים אל ההשלמה, וזה מה שהאדון, ברוך הוא, מסבב בטובו וכוחו. אלא שהייתה גזירת חכמתו שיהיה זה נעשה על ידי בני האדם, שאז ישתלמו בני האדם שעשו הדבר הזה, ותהיה ההשלמה עצמה בתכלית, בהיות הברואים עצמם בעלי שלמותם כמו שכתבתי. ונמצא שזה כל עיקרם של דברים אלה, שמה שסידר האדון, ברוך הוא, והכין להיות משלים את בריאתו, יושלם ויצא לפועל על ידי בני האדם לכשישתלמו הם בשלמות הראוי להם. ", 
                "ד. והנה כבר ביארנו בחלק א', שהשלמות האמיתי של הבריאה הוא המשך לה משלמותו יתברך, כי הוא לבדו השלמות. ואולם גם זה מתולדות המצווה הזאת, שבהעידנו על ייחודו, ובהיותנו תולים את הכל בו, גם הוא יתברך שמו נדרש לנו ונמצא לכל הבריאה שתשתלם בשלמותו, ונתקנים כל המציאויות במציאות האמיתי השורשי, שהוא מציאותו יתברך, וכמו שכתבתי שם. ", 
                "<b>קידוש השם</b> <br><br> ה. והנה מתנאי המצווה הזאת, להיות האדם גומר בדעתו למסור נפשו על ייחודו יתברך, ולקבל עליו כל ייסורים ומיני מיתה על קידוש שמו יתברך, ונחשב לו כאלו עשה הדבר בפועל ונהרג על קידוש השם. ", 
                "<b>נקודת המוצא של העולם - מדרגה בינונית</b> <br><br> וגם מעניין זה יוצאות תולדות גדולות לתועלת הבריאה ולתיקון הכללי. וזה, שמסדרי החוכמה העליונה בנבראים ומציאויותיהם הוא, שיימצאו הנמצאים כולם במדרגה ידועה, מה ששיערה החכמה העליונה היות נאות לפי הנרצה בעולם ומצבו. וכלל המדרגה הזאת היא מדרגה נותנת מקום לחושך להימצא, ולטומאה להתפשט ולפעול. אמנם כל זה בשיעור נודע, דהיינו שלא ימצא החושך ולא תשלוט הטומאה כל כך שייטמא לעולם לגמרי ויתקלקלו הבריות. שאם היה הדבר מגיע לזה, היו צריכים כולם ליפסד ולהימחות, כמו שקרה בזמן המבול. אך בשיעור מה שלא יקלקל העולם, אבל יישארו בו העניינים חול ולא קודש, חשוכים ולא בהירים. <br><br>והנה סדרה שזאת תהיה מדרגתם הראשונית ועיקרית, אמנם שבדרך תוספת תמצא בם הארה מעולה והשפעת יקר, יתעלו בה מן המדרגה השפלה הזאת, ויגיע לברואים עניין קודש ובהירות מה שראוי שיגיע להם לפי העולם הזה. והנה הדברים משוערים בחכמה נפלאה, כל דבר בגבולו כראוי לא פחות ולא יותר. והיינו, כי שוער מה ראוי שיהיה להם בדרך עיקר, וגם זה נתחלק לחלקים ומדרגות פרטיות שונות; ומה ראוי שיהיה להם בדרך תוספת, וגם הוא נתחלק לחלקים ומדרגות פרטיות שונות; וכן שוערו הזמנים שראוי שיהיה להם התוספת הזה במדרגותיו, וכמו שכתבתי עוד לפנים בעזר ה'. ", 
                "<b>קידוש השם - מעביר את חושך העולם</b> <br><br> והנה בכל יום ויום צריך שיתחדש השפעה והארה בנבראים, שיעלה אותם מן המדרגה השפלה השורשית בהם, וייתן בהם קידוש ובהירות כמו שכתבתי. ואולם סידר החכמה העליונה מציאות ההארה הזאת המתחזקת ומעברת החושך של העולם, ומגברת בו ובברואיו היקר והמעלה והקדושה שזכרנו, ותלה המשכה במעשה התחתונים כשאר כל ההשפעות והתיקונים. ואמנם המעשה אשר תלאה בו, הוא מסור אדם את נפשו על קידוש שמו יתברך. ", 
                "<b>דרגות בקידוש השם</b> <br><br>וגם בזה יש מדרגות, כי המסירה שימסור אדם עצמו על קידוש השם בפועל, ימשיך הארה גדולה וחזקה מאוד, ויתקן בבריאה תיקון עצום, וירבה בה הקידוש והבהירות ריבוי גדול. והמסירה במחשבה, דהיינו בגמור בלבו להימסר, וכמו שכתבתי, ימשיך גם כן השפעה ממין השפעה זאת, אלא שלא תהיה כל כך עצומה. ואמנם למה שצריך להתחדש ולהמשך בכל יום לפי סדרי ההנהגה, די המסירה במחשבה, והוא הנעשה בפסוק זה. והתולדה היוצאת, היא המשכת השפעת הקידוש והבהירות בבריאה כולה , לתת לה קצת עילוי מן החול והחושך שהיא בם כפי מדרגתה השורשית. ", 
                "ו. נמצא כלל עניין פסוק ראשון של שמע הוא העדות וההודאה בייחודו יתברך בכל הבחנותיו, קבלת עול מלכותו והמליכו על כל הברואים כולם, וגמור בדעתנו להימסר על קידוש שמו. ותולדת כל זה, היות האדון, ברוך הוא, מחזיק ממשלת ייחודו על כל הבריאה, והכנע והשתעבד כוחות הרע, והתחזק הטוב והתגבר, והימצאו יתברך לבריאה שתתלה בו ותשתלם בשלמותו, ותמשך ההשפעה הנותנת עילוי לברואים בשיעור המצטרך, ויינתן בם בהירות וקידוש כפי הנאות. ", 
                "<b>ברוך שם כבוד מלכותו לעולם ועד</b> <br><br> ז. ואמנם לתיקון הגדול הזה יתחבר תיקון אחר, והוא הנכלל בשבח שאומרים אחרי זה, דהיינו, ברוך שם כבוד מלכותו לעולם ועד. וזה כי הנה כבר ביארנו שכלל כל השפעותיו יתברך והארותיו הם עניינים נמשכים במסיבות שונות, וכולם נשרשים ונתלים בייחודו יתברך ושלמותו האמיתי. והנה הנבראים מתנהגים בגלגולים שונים לפי כלל ההשפעות האלה ומסיבותיהם, וסוף הכל הוא שיגיעו להשתלם בשלמות האמיתי. כי אולם גזרה החכמה העליונה שלא יימשך ולא יגיע ההשתלם לברואים, אלא על ידי כל המסיבות האלה ואחר כל גלגוליהם. <br><br>והנה בהיות הפעולה והשליטה לייחוד, נתלה הכל בו, ונודעות כל ההשפעות, שאינן אלא ענפי הייחוד והדרך להגיע הברואים אליו. והנה בהיות הכוונה בפסוק ראשון לתלות הכל בייחוד כמו שכתבתי, נמצאו כל ההשפעות נתלות בזה, והכל שב אל עניין השלמות האמיתי שזכרנו. והנה הנולד מזה בברואים הוא, שישרה שמו עליהם ותתדבק בם קדושתו התדבקות גדול, וישלוט בם וימשיכם אחריו תמיד, וימצאו כולם נתלים בו ומשתלמים בשלמותו. וזהו המצב שיגיעו לו באמת בסוף כל הגלגולים. <br><br>והנה בהיותם כך, נמצא חפצו יתברך נעשה וכבודו מתגדל, וזה עיקר העטרה שהוא מתעטר בברואיו, וכביכול מתגדל בם. ואמנם עתה אין הדבר הזה משתלם אלא ברוחניים, כי הנה הם טהורים וקדושים ושמו יתברך שורה עליהם ומתקשר בם התקשרות גדול, והם נמשכים ממש אחריו בכל עת ובכל שעה, וכבודו מתגדל בהם. אך בתחתונים אין הדבר נשלם, מפני שאינם עדיין שלמים, והרע מתערב בהם לא הטהרו ממנו, וכביכול אין כבודו יתברך מתגדל בהם כראוי. ", 
                "<b>מי אומר ברוך שם כבוד מלכותו</b> <br><br>והנה המלאכים מצד התיקון שהם בו, משבחים שבח זה, ברוך שם כבוד מלכותו לעולם ועד. אך התחתונים אי אפשר להם לשבח אותו, כי אינם ראויים לזה, ולא השם שורה עליהם כראוי, ולא הכבוד מתגדל בם. אלא יעקב אבינו ע\"ה זכה כבר לזה בעת פטירתו מן העולם, בהיותו עם כל בניו הקדושים סביביו שלא היה בהם פיסול, ונתעטרו בייחודו יתברך שאמרו, שמע ישראל וכו', ואז ענה הזקן, 'ברוך שם כבוד מלכותו לעולם ועד'. ונמצא שמצדנו אין אנו ראויים לעניין הזה, אלא קצת ממנו ניתן לנו מצדו של יעקב אבינו. ועל כן אנו אומרים אותו, אך בחשאי, זולתי ביום הכיפורים שמתעלים בו ישראל למדרגת המלאכים, וכמו שכתבתי במקומו בסייעתא דשמיא. ", 
                "<b>קריאת שמע</b> <br><br> ח. ואמנם שאר הפרשיות הנה הם השלמת זה העניין, ונכלל העניין בשלשה עיקרים והם, קבלת עול מלכותו ואהבתו, קבלת עול מצוות, וזכירת יציאת מצרים. הפרשה ראשונה, בה יתכוון האדם להתחזק באהבתו יתברך בכל תנאיה, דהיינו, בכל לבבך ובכל נפשך ובכל מאודך. ולהמשיך הארת קדושתו יתברך ועול מלכותו יתברך לבניו ולכל צאצאיו, והיינו \" ושיננתם לבניך\". וליתקן בכל בחינות מצבו של האדם, דהיינו \"בשבתך בביתך ובלכתך\" וכו'. ולתקן בזה בחינת הבית שלו, והיינו \"וכתבתם\" וכו'. ", 
                "<b>עניין זכירת יציאת מצרים</b> <br><br> ט. אחר כך מקבל עליו עול מצוות ב\"והיה אם שמוע\", ואחר כך מזכיר יציאת מצרים בפרשת ציצית. והיינו כי הנה יציאת מצרים היה תיקון גדול שנתקנו בו ישראל, ונשאר הדבר לנצח. והיינו כי מאחר חטאו של אדם הראשון נשאר האנושיות כולו מקולקל כמו שכתבתי בחלק א', והיה הרע מתגבר בכולו, עד שלא היה נמצא מקום לטוב שיתחזק כלל. ואף על פי שניברר אברהם אבינו ע\"ה להיות הוא וזרעו לה', נבדלים מכל האומות, הנה עדיין לא היה להם מקום שיוכלו להתחזק ולהתכונן בבחינת אומה שלמה ולזכות לעטרות הראויות להם, מפני הרע שהיה מחשיך עליהם, והזוהמה הראשונה שלא יצאה מהם עדיין. ועל כן הוצרך שיגלו למצרים וישתעבדו שם, ובאותו השעבוד הגדול יצורפו כזהב בתוך הכור ויטהרו. <br><br>והנה כשהגיע הזמן הראוי, חיזק האדון, ברוך הוא, את השפעתו והארתו על ישראל, וכפה את הרע לפניהם והבדיל אותם ממנו, ורומם אותם מן השפלות שהיו בו והעלם אליו, ונמצאו גאולים מן הרע גאולת עולם. ומשם והלאה הוקמו לאומה שלמה דבוקה בו יתברך ומתעטרת בו. והנה זה תיקון שנתקן לעולמים כמו שכתבתי, וכל הטובות שהגיעו ושמגיעים לנו כולם תלויים בו. ועל כן נצטווינו לזכור אותו תמיד ולהזכירו בפינו, שעל ידי זה מתחזק התיקון ההוא עלינו ומתאמץ האור בנו, ומתמיד בנו התועלת הנמשך מן התיקון ההוא. ", 
                "<b>רמ\"ח תיבות בקריאת שמע</b> <br><br> י. ואולם עוד תיקון אחד נכלל בכלל קריאת הפרשיות האלה, והוא, לתקן האדם כל פרטי בחינותיו באור ייחודו יתברך, וכן לתקן בו כל פרטי הבריאה. וזה, כי הנה כלל בחינותיו של האדם הם רמ\"ח, והם רמ\"ח אברים שלו. ואולם חלקי הבריאה גם כן לפי כונניותיהם הם רמ\"ח, בהקבלה לרמ\"ח איברי האדם, ואלו ואלו צריך שיתקנו באור ייחודו יתברך, וזה נתקן על ידי רמ\"ח תיבות שבקריאת שמע: ", 
                "<b>ברכות קריאת שמע של שחרית</b> <br><br>יא. והנה חז\"ל חיברו לעניין הזה הברכות של הקריאת שמע. וזה, כי הנה בכל יום מתחדש כל המציאות כולו מלפניו יתברך, וזה בשתי בחינות: אחת - בבחינת הקיום וההתמדה, שהנה מתחדש השפע בכל להתקיים ולהתמיד על מציאותו. והשנית - כי הנה כל הימים מימי הששת אלפי שנה, הנה כולם גזורים ועומדים מלפניו יתברך בבחינת הארות והשפעות מציאיות ומצבים, המצטרכים לעולם לשישלים הסיבוב הנרצה ויגיע אל השלמות. ונמצא כל יום בחינה חדשה ממש, ובבחינה ההיא מתחדש כל המציאות כולו, ועל זה נאמר \"מחדש בטובו בכל יום מעשה בראשית\". <br><br>והנה על השורש הזה תיקנו הברכות האלה והשבחים על כלל הבריות כולם, שהם המתחדשים יום ביומו. והנה כלל הבריות האלה מתחלק לשנים: האחד - כל בריות העולם התחתונים והעליונים, והשני - כלל מין האנושי והיינו ישראל שהם מין האדם באמת. והנה על סדר זה סידרו ברכה ראשונה בשבח כלל הבריות ופקידיהם, והם הבריות למטה והמלאכים למעלה כל אחד בסדריו, וכללו בזה, עניין היום והלילה והמאורות המושלים בהם. והשנית - בשבח על עניינם של ישראל והאהבה שאהבם והקירוב שקירבם לעבודתו. ונכללו בברכות האלה כל אלה העניינים בדרכיהם האמיתיים. <br><br>אחר כך קריאת שמע; ואחר כך סידרו ברכה אחרת על כלל הנסים הגדולים שעשה לנו האדון, ברוך הוא. והעיקר הוא יציאת מצרים בפרטיו, מסודר על פי סודותיו האמיתיים וכל הבחנותיו. ", 
                "<b>ברכות קריאת שמע של ערבית</b> <br><br> יב. והנה עיקר עניין זה בבוקר, שאז הוא התחדשות המציאות כמו שכתבתי. ואולם בלילה הנה נוסף עניין בבריות כולם לפי עניין הלילה, ואין זה אלא כמו גמר עניינו של היום והשלמתו. ובבחינה זו גם כן סידרו ברכות קריאת שמע של הערב כפי ברכות קריאת שמע של שחרית, אך יותר בקצרה, כי אינו אלא חזרת הדברים בקיצור, כפי מה שמתחדש בסדרי ההנהגה, נמשך אחר מה שנתחדש ביום. ועוד הוסיפו ברכה על עניין מנוחת הלילה והשינה בכל בחינותיה, והיינו ברכת \"השכיבנו\". "
            ], 
            "On the Daily Order of Prayer": [
                "<b>שליטת כוחות הטומאה בלילה</b> <br><br> א. סידרה החכמה העליונה, שתהיה בלילה שליטה לכוחות הטומאה להתפשט בכל מרכבותיהם, וישוטטו ענפיהם בעולם. וכיוונה שבאותו הזמן יאספו בני האדם אל בתיהם וישכבו במיטותיהם ישנים ונחים עד הבוקר, שאז ניטל ההתפשטות והשליטה מן הכוחות ההם ומכל ענפיהם, ויחזרו בני האדם ויצאו לעבודתם עדי ערב. והוא מה שביאר דוד המלך ע\"ה, \"תשת חושך ויהי לילה\", וכן \"תזרח השמש\" וכו' \"יצא אדם לפעלו\" וכו' (תהילים קד). ואולם כל העניינים האלה בכל גבוליהם ושיעוריהם משתרשים בשורשי יסודות ההנהגה כפי הבחנות ההשפעות הנשפעות לברואים בכל מדרגותיהם, וכמו שכתבתי בחלק א' ע\"ש. ", 
                "<b>הארה ורצון בחצות הלילה</b> <br><br> וצריך שתדע, שאף על פי שעל דרך כלל נאמר שהלילה הוא זמן שליטת הכוחות האלה, הנה באמת אין זה אלא בחצי הלילה הראשונה, אך בחצות הלילה נשפעת השפעת הארה ורצון מלפניו יתברך בכל העולמות, וניטלת השליטה מכוחות הרע, וענפיהם נגרשים ממקום הישוב. ומתחלת ההארה של היום להתעורר, עד שמאיר היום ונמשכת ההשפעה הראויה, ומתחדש בה כל המציאות. ", 
                "<b>בעולם יש אפשרות קיום לרע ולטוב</b><br><br> ואמנם עניין השליטה הזאת ששולטים כוחות אלה בלילה וגירושם שנגרשים ביום, הנה הוא דבר מחוקק בטבע העולם וסדריו, זולת השליטה וההכנעה שמגעת להם במעשה האדם. וזה, ששיערה החכמה העליונה, שלהיות מציאות הטוב והרע האמיתי, שהוא הנמשך ממעשי בני הבחירה, צריך שיהיה העולם בחוקו הטבעי עלול לשליטת הרע בו, באופן שכך יהיה אפשרות להתפשטות הרע הזה בחלקים ממנו, כמו להעדר התפשטותו בהם. ואולם לשיהיה זה, גזרה החכמה העליונה היות ראוי שבזמן עצמו יהיה חלק אחד שיתן לו שליטה והתפשטות מצד עצמו, והנה הוא הכנה למה שאפשר שיינתן לו מצד מעשי האדם. ויהיה חלק אחר שייטול ממנו השליטה, ויהיה הזמנה למה שאפשר שיגרמו לו מעשיו. והנה שם שתי מציאויות חזקים, שהם האור והחושך, נמשכים מבחינת ההארה וההעלם שביארנו בחלק א', ונתן להם חלק בזמן, והיינו היום והלילה, ואחריהם נמשכים שליטת כוחות הטומאה שזכרנו וגירושם, והכל הזמנה לתולדות המעשים וכמו שכתבתי. ", 
                "<b>טומאת הידיים בלילה</b><br><br> ב. ואמנם בהינתן שליטה זאת אל כוחות הרע האלה ובהתפשטם בעולם, נמצא חושכו של העולם מתרבה ומתחזק. והאדם גם הוא בהיותו שוכב על מיטתו, גם עליו מתפשט התפשטות מן הטומאה המשוטטת, בשיעור שניתן לה כפי השייכות אשר לה בגופו של האדם מצד חומריותו ויצר הרע שבו. ונוסף על זה, שכבר הוכן בסדרי ההנהגה, שבהיות האדם ישן, חלקי נשמתו העליונים מסתלקים ממנו, וכמו שכתבתי בחלק ב', וטועם טעם מיתה במקצת, והוא מה שכתבו ז\"ל, \"שינה אחד מששים במיתה\" (ברכות נז). ונמצא שאז מתגבר יותר בגופו החושך, בהעדר אור הנשמה המזכך אותו. על כן נמצא שם בית כניסה יותר אל הטומאה לשרות עליו, והוא עניין רוח הרעה שפירשו חכמינו ז\"ל, ששורה על הידים (שבת קט). אך שרותה על הידיים ולא על מקום אחר הוא, כי זה השיעור וזה הגבול שהגבילה לה החכמה העליונה מה שתשרה על האדם, שהוא הנאות לפי מצבו בעולם, לא פחות ולא יותר. ", 
                "ג. והנה הכינה החכמה העליונה לאדם מה שישתדל בו בבוקר ויתרומם ממה שנשפל במצב הלילה, ליטהר ממה שנטמא, וכן ישוב וירומם העולם כולו ממה שנשפל, ויאיר אותו מן החושך שהוחשך. ועניין זה כולו, נכלל בתקנות הנתקנות לזמן הקימה, מן הפעולות ומן הדיבורים, וכמו שאכתוב בסייעתא דשמיא. ", 
                "<b>נטילת ידים</b> <br><br> ד. והנה הפועל הראשון הוא טהרת הידיים. כי הנה הם הם שנטמאו ושרה עליהם רוח הרעה, וזה צריך לגרשו מהם ולטהרם. והנה חקק הבורא יתברך שיגורש מהם על ידי הנטילה הראויה, כמו שלימדונו ז\"ל. ונמצא כל גופו של האדם נטהר בזה, כמו שכולו היה נטמא מהשראתו של הרוח רעה עליהם. ויש בעניין הזה גם כן תיקון לכל הבריאה כולה , ליטהר מטומאת הלילה ולצאת מחשכתה. והנה חיברו לזה גם כן נקות האדם את גופו בהיפנותו, ונמצא כולו מיטהר ומזדמן להתקרב לפני בוראו. ", 
                "ה. ואולם אחר זה יבואו שני מעשים, אשר כבר הם בעצמם מכלל התרי\"ג מצוות, ומתחברים עם תיקוני התפילה להשלמת העבודה היומית, והם הציצית והתפילין. ונבאר בתחילה עניינם הפרטי, ואחר כך נבאר מדרגתם בתיקוני העבודה היומית שזכרנו. ", 
                "<b>הציצית</b><br><br> ו. עניין הציצית הוא, כי הנה רצה האדון, ברוך הוא, שיהיו ישראל מתוקנים בכל בחינותיהם בענייני קדושה, ועל כן נתן להם מצוות לכל זמניהם וכפי כל מקריהם, כדי שייתקנו בכולם. והנה מכלל מה שלאדם הוא המלבושים שהוא לובש, ולמען גם הם ייתקנו בקדושה, ציווה שיושם בהם הציצית, ואז נמצאים ניתקנים בקודש. <br><br>ועניין עמוק מזה נכלל עוד במצווה זו, והוא היות האדם נסמן לאלוהיו כעבד לאדונו, והרי זה מכלל קבלת עולו יתברך והשתעבד אליו יתברך. והנה ניתן לאדם להיות מתקן את כל הבריאה כמבואר בחלק א', ונמצא שהוא עובד עבודתו של הבורא יתברך ועוסק במלאכתו, שהוא העמיד הבריאה אשר ברא על המצב הנרצה ממנו יתברך. ואולם זה יוצא ממעשה האדם ופעולותיו, שיפעל כפי התורה והמצווה שעליו. אמנם כלל כל העבודה הזאת עומד על יסוד אחד, שהוא היות האדם עבדו של הבורא יתברך שנמסר לו העניין הזה של תיקון הבריאה והופקד בידו, שעל כן הדבר הזה מצליח בידו, ומעשיו מגיעים להוליד תולדות אלה. ואולם כלל מציאות היות משא זה על האדם, נקרא עולו יתברך שעליו, כעול האדון על עבדו. ודבר זה מתחזק על ידי פרטים ידועים שתלאו בהם האדון, ברוך הוא. ומכללם הרשום והציון בציון זה של הציצית. ואמנם מלבד היות הדבר הזה מצווה תמידית, עשו ממנו חז\"ל תיקון מתיקוני התפילה, והוא להיות מתעטף בטלית להתפלל בו. והתיקון הוא קבלת העול שזכרנו, להיות בכוח זה תופס ואוחז במלאכתו יתברך, דהיינו תיקון העולם, וכמו שכתבתי. ", 
                "<b>תפילין</b> <br><br> ז. אך עניין התפילין הוא יותר גדול מן הציצית הרבה. והוא, כי נתן הבורא יתברך לישראל שיהיו ממשיכים עליהם המשך ממש מקדושתו יתברך ויתעטרו בו, באופן שכל בחינותיהם הנפשיות והגופיות יחסו תחת האור הגדול הזה, ויתקנו בו תיקון גדול. והוא מה שאמר הכתוב \"וראו כל עמי הארץ כי שם ה' נקרא עליך\" (דברים כח י). ותלה עניין זה במצווה זו בכל הלכותיה ופרטותיה. <br><br>ואמנם שני אברים ראשיים נמצאו באדם, ובהם הנשמה מתגברת תגבורת גדול, והם המוח והלב. וצווה הבורא יתברך שיימשך האור הזה על המוח תחילה על ידי תפילה של ראש, ויתוקן בו המוח והנשמה שבו; ויתפשט אחר כך על הלב על ידי תפילה של יד שכנגדו, ויתוקן גם הוא בו. ועל ידי זה נמצא האדם כולו, בכל בחינותיו, נכלל תחת המשך הקדושה הזאת, ומתעטר בה ומתקודש קדושה רבה. ואמנם פרטי עניינים שונים נמצאים בתנאי המצווה בכל חלקיהם, כולם עניינים מצטרכים להשלמת התיקון הנרצה בכל חלקיו, כפי מחלקות בחינותיו של האדם. ", 
                "<b>ימים שאין מניחים בהם תפילין</b> <br><br> ח. והנה נצטווינו להתעטר בעיטור זה כל הימים, חוץ מימי הקודש שהם עצמם 'אות' לישראל, ומצדם מתעטרים ישראל בעיטוריהם בלי השתדלות אחר, מה שאין כן שאר הימים, שאי אפשר להשיג העיטורים אלא בהשתדלות הזה. וגם אחר ההשתדלות עצמו, אין מעלת העיטור המושג בו, כמעלת העיטור הנמשך מאליו בימי הקודש, אלא פחות ממנו הרבה. אמנם הדברים כולם בכל גבוליהם משוערים מן החכמה העליונה כפי מה שהוא היותר נאות. ", 
                "<b>חלקי התפילה</b> <br><br> ט. והנה אחר היות האדם מצוין בציצית ומעוטר בתפילין, נתקנו לו סדרי התפילה לתקן כפי המצטרך. והכוונה בכלל, להעמיד הבריאה כולה , כל העולמות, במצב הראוי לשיושפע בם השפע העליון, והמשיך השפע מלפניו יתברך אליהם כפי המצטרך:", 
                "י. ואולם כלל התפילה מתחלק לארבעה חלקים: הראשון - הקרבנות, השני - פסוקי דזמרה, השלישי - קריאת שמע וברכותיה, הרביעי - התפילה ומה שלאחריה. הקרבנות, הכוונה בהם בכלל, הוא לטהר העולם כולו, ולהסיר ממנו כל מה שהוא עיכוב ומניעה אל ביאת השפע העליון בו. פסוקי דזמרה, הכוונה בהם בכלל, לגלות אור פניו יתברך על ידי התהילות שאנו מתהללים בו ומספרים בשבחו, שזה עניין תלאו הבורא יתברך במעשה הזה, דהיינו בהילול לפניו, והוא עניין \"הבוחר בשירי זמרה\". <br><br>קריאת שמע וברכותיה, כבר ביארנו עניינם בכלל. ומלבד מה שביארנו, נכלל בהם עוד עניין אחר, והוא, כי הנה סדרי כונניות הבריאה והשתלשלותה, כבר ביארנוהו בחלק א', שאולם הנבראים כולם משתלשלים ובאים מדרגה אחר מדרגה מן הכוחות השורשיים עד הגשמים. ואולם גזרה החכמה העליונה שלהיות הנבראים כולם מקבלים השפע מלפניו יתברך, יהיו תחלה מתקשרים זה בזה מלמטה למעלה, התחתונים בעליונים מהם, והעליונים בעליונים יותר, וכן על דרך זה עד הכוחות השורשיים, והם יתלו בו יתברך, ויושפע להם שפעו. ואחר כך יתפשט השפע מלמעלה למטה בכל מדרגות הבריאה כראוי, וישובו ויתייצבו כולם על מדרגותיהם לפעלם כפי מה שסודר להם. ואולם הברכות האלה של קריאת שמע סודרו על פי הרזים האלה, ובאותו השבח וההילול מתעלים מדרגות הבריאה מלמטה למעלה עד התקשר הכל במדרגה היותר עליונה. ואז נקשר הכל ונתלה באורו יתברך, ונמשך השפע לכל הברואים, והוא מה שנעשה בתפלת שמונה עשרה. ", 
                "<b>התפילה</b> <br><br> יא. והנה צריך שתדע, שסוגי ההשפעה העליונה, שתחתיהם נכללים כל מיני ההשפעות ופרטיהם הם שלושה, והם הנרמזים בשלוש אותיות השם ב\"ה, וחיבורם ביחד להשלמת הבריאה כולה נרמזת בה' אחרונה. וכנגדם שלשה הכינויים, הגדול הגיבור והנורא, והממשיך אותם כראוי הוא זכותם של אברהם יצחק ויעקב. והממשיך ההשלמה היוצאת מחיבורם הוא זכותו של דוד המלך, שמתחבר עם האבות ומשלים תיקונם של ישראל. והנה כנגד שלושה הסוגים האלה נתקנו שלוש ברכות ראשונות של התפילה, ובהם נמשך השפע העליון בכללו, ואחר כך באמצעיות נמשך לפרטים כפי הצורך, ובשלוש אחרונות מתחזק ומתיישב במקבלים על ידי ההודאה שנותנים עליו. וזה כלל תיקון התפילה כולה . ", 
                "<b>שבע ברכות בתפילת השבת</b> <br><br> יב. ואולם בימות החול נמשך הדבר כפי סדר זה, ובימות הקודש לא הטריחו חכמים את האדם ביותר משבע ברכות. כי הנה היום מקודש ומבורך בעצמו ועוזר בהמשכת השפע, ודי שישתדל האדם על הכלל, והיינו שבע ברכות, שלוש ראשונות על שלשה הסוגים, וכן שלוש האחרונות וכמו שכתבתי למעלה, והאמצעית על כלל קדושת היום שתתחזק ותאיר ותמשול, והיא העוזרת ומשלמת לכל הפרטים. ועוד נדבר מזה לפנים בסייעתא דשמיא. ", 
                "<b>ארבעה עולמות</b> <br><br> יג. עוד צריך שתדע, שהנה כלל העולמות מתחלק לארבעה, והיינו: עולם הזה בשני חלקיו, עליון ותחתון, שהם החלק השמימי ונקרא עולם הגלגלים, והיסודיי והוא הנקרא עולם השפל, וכלל שניהם נקרא עולם אחד. ועל העולם הזה יש עולם המלאכים, ועליו עולם הכוחות העליונים שורשי הבריות, שזכרנו בחלק א', ונקרא עולם הכסא. והנה למעלה מזה במדרגה, יבחן כלל השפעותיו יתברך, גילויי אורו, שמהם נמשכים כל המציאויות כולם ובהם הם תלויים, וכמו שכתבתי בחלק ג' פרק ב'. והנה על דרך השאלה נקרא לכלל כל ההשפעות האלה עולם אחד, ונקראהו עולם האלוהות. ", 
                "<b>עולם האלוהות</b> <br><br> ואמנם הנה תראה, שאין שייך בו שם זה אלא על דרך ההשאלה כמו שכתבתי, ועל הטעם שנבאר, מה שאין כן שלושת העולמות הקודמים, שבהם יכוון השם הזה באמת. וזה כי הנה 'עולם' יקרא קיבוץ עצמים רבים ונמצאים שונים במקום, מתחלקים למחלקות רבות ומתייחסים זה לזה ביחסים שונים. והנה בעצמים כולם, יהיו מוחשים או רוחניים, יתכן עניין זה באמת, ונמצא שייקרא עולם הזה 'עולם', בהיותו קיבוץ גופים שפלים או שמימים במקום אחד. <br><br>ונקרא עולם המלאכים 'עולם', בהיותו גם הוא קיבוץ מלאכים רבים במקום אחד כפי מה ששייך בם. ועולם הכסא 'עולם', בהיותו קיבוץ כוחות רבים במקום ששייך בם. אך השפעותיו יתברך, הנה אינם עצמים מרובים ונמצאים שונים כלל, אבל הבחנות הן והן מיני גילוי אור ממנו יתברך, שאין עניינם אלא מה שהוא יתברך שמו נמצא לבריותיו ומשפיע להם כפי ענייניהם. אך בהיות שנבחן בהשפעות אלה חילוק סדר והדרגה כפי מה שראוי למקבלים, שבם נשרשים חילוקיהם סדריהם והדרגותיהם של הנמצאים, כמו שכתבתי בחלק ג' פרק ב', על כן נקרא לכלל כל זה 'עולם', ונחשבהו למעולה מכל השלושה. כי לפי ההדרגה כך הוא, שהרי ההשתלשלות כולו עולה במדרגה זו: המוחשים במלאכים, המלאכים במה שעליהם - דהיינו הכסא ומדרגותיו, והכסא בהשפעותיו יתברך ובגילוי אורו שהוא השורש האמיתי לכל. ", 
                "<b>חלקי התפילה מקבילים לעולמות</b> <br><br> יד. והנה על פי סדר זה נתקנו חלוקי התפילה: דהיינו שלושה חלקים בתחילה לתיקון שלושה העולמות: עולם הזה, עולם המלאכים, עולם הכסא; וזה בקורבנות, זמירות, וברכות קריאת שמע. אחר כך תפילה מעומד, והיא כנגד עולם האלוהות, להמשיך ההשפעות לפי בחינותיהם. ואחר כך שלשה חלקים אחרים, להמשיך משך השפע לעולמות זה אחר זה עד הסוף, והיינו, קדושה דסדרא, שיר הלווים, ואין כאלקינו. ואחר כל זה 'עלינו', והוא לחזור ולהמליך מלכותו יתברך על כל העולמות אחר שנתברכו ממנו. ", 
                "<b>נפילת אפים ושלוש עשרה מידות</b> <br><br> טו. והנה נתחברו לזה עוד קצת עניינים פרטיים לעורר הרחמים ולהרבות הברכה. ומכלל זה עניין הווידוי, הזכרת הי\"ג מדות, ונפילת אפים. והיינו כי הווידוי הוא לסתום פי המקטרגים, ולא יגרמו לו שתדחה תפלתו ח\"ו. הזכרת הי\"ג מדות, זה כוחם, שיתפוס האדון, ברוך הוא, במידת רחמנותו, ובשליטת רוממותו יעבור על פשע ויחון אף בהעדר הזכות. ונפילת אפים אף היא כניעה גדולה לפניו יתברך, אשר כוחה גדול לשתתפייס מידת הדין, וייכמרו הרחמים הגדולים, ויהיה השפע נמשך בריבוי וברווחה. ואולם זה הוא הסדר הכולל שעליו נוסדה התפילה, ויש פרטים רבים לכלל זה, שבהם תלויים פרטי הסדר, במזמורים ובשאר הפסוקים שניתקנו כל דבר במקומו. ", 
                "<b>מנחה וערבית, תיקון חצות ומוסף</b> <br><br> טז. וצריך שתדע, שהנה בסדרי ההנהגה היום מתחלק לשני חלקים: והוא הבוקר, ואחר חצות שהיא בין הערבים. וגם הלילה מתחלקת לשנים, וכמו שכתבתי למעלה. ואמנם בכולם צריך שתימשך הארה והשפעה לעולמות כפי בחינת חלק הזמן ההוא. ועל זה סידרו התפלות במניינם. והיינו כי הנה לשני חלקי היום תיקנו תפלת שחרית ומנחה. <br><br>והנה בבוקר שהוא זמן התחדש השפע כפי בחינת היום, תיקנו הסדר בארוכה כפי כל המצטרך. אך לחלק השני של היום שנמשך אחר הראשון, לא יצטרך אלא קצת השתדלות, להשלמת העניין כפי חלק הזמן ההוא. ובלילה, להיות בעניין יותר חידוש מפני השתנות הבחינות, דהיינו בחינת הלילה שהיא יותר מתחלפת מהיום ממה שהוא בין הערביים מהבוקר, על כן תיקנו סדר יותר בארוכה משל מנחה, והיינו בברכות הקריאת שמע, אך קצר משל הבוקר, כי על כל פנים כבר השפע נמשך ובא מהבוקר. ואולם לחלק השני של הלילה לא קבעו סדר לכל, שלא להטריח את הציבור, אבל הניחו הדבר לחסידים שיקומו וירונו כל אחד כפי ידיעתו. וכבר אפילו תפלת ערבית עצמה רשות הייתה, אלא שקבעוה חובה, כל שכן תיקון חצות הלילה. <br><br>והנה תראה כי השלוש תפילות אבות תקנום, ומצד זה מוטל על כל ישראל לסדרם. ואולם תיקון חצי הלילה האחרונה דוד נזדרז בו, וכמו שכתוב \"חצות לילה אקום להודות לך\" תהילים קיט), והוא המשלים עם האבות תיקונם של ישראל וכמו שכתבתי למעלה. אך לא נקבע העניין להטילו על כל ישראל, כי אם על חסידיהם, להיות במדרגה קצת למטה מן האבות. ", 
                "יז. והנה בימי הקודש נוספת תפילה כנגד קרבן המוסף, והיא בבחינת השפע הנוסף ביום ההוא כפי בחינת קדושתו וענינו:"
            ], 
            "On Blessings": [
                "<b>כל הקיים בעולם נוסד לפי תכלית הבריאה</b> <br><br> א. אך העבודות המקריות, הם כפי המקרים שקורים לבני האדם בכל ימי חייהם כפי מצבם בזה העולם, במאכליהם, במלבושיהם, בכל צורכיהם האנושיים ועסקיהם המדיניים. וכלל כולם, נוסד על מה שביארנו בחלקים הקודמים, והוא, שאין לך עניין בכל ענייני העולם חוק או מקרה באיזה נמצא מן הנמצאות, שלא הוסד והוחק כפי מה שמצטרך לימצא בנמצאות, לפי התכלית האמיתי של הבריאה שזכרנו למעלה, שלהשיג אותו בשלמות הוצרכו כל הפרטים האלה, כל אחד בגבולות ההם שהם מוגבלים באמת. <br><br>אמנם צורך הפרטים כולם וצורותיהם, נמשך אחר חלקי המציאות והדרגותיו וההשפעות עליהם למיניהם ומדרגותיהם כמו שכתבתי למעלה. והנה בכל העניינים האלה נצטוו מצוות כפי עניינם, לעמיד הדברים על צד הטוב ולא על צד הרע: <br><br>- כשישמרו המעשים ההם בגבולים ההם, יהיה עניינם לפי הטוב, והנמשך ונולד מהם טוב ותיקון. <br><br>- ואם לא ישמרו, הנה יישארו המעשים לצד הרע, ותתפשט על ידיהם הטומאה והזוהמה והחושך הגדול, תחסר ההארה העליונה, ויתרבה ההעלם, ואחריו כל התולדות הרעות שזכרנו, הכל כפי מציאות העניין ההוא שלא נשמר בגבוליו, והיחס אשר לו עם האדם, והחלק אשר לו בסיבוב, והגלגול הכללי של הנמצאות המתגלגלות והולכות ליקבע בשלמות, וכמו שכתבתי למעלה. ", 
                "<b>ברכות הנהנין</b> <br><br> ב. והנה על פי דרך זה הוסדו עניין הברכות שתיקנו ז\"ל על כל ענייני העולם, והעולם והנאותיו. ושורש לכולם, ברכת המזון שנצטווינו בה בתורה. ועניין זה הוא, כי הנה כבר ביארנו שכל העניינים הנמצאים וחקוקים בטבע, הנה הם כולם פרטים מכוונים אל תכלית הכללי, שהוא הגיע המציאות כולו אל השלמות. וחלקם בדבר הזה, כפי המדרגה אשר הם בה באמיתת מציאותם. ואולם האדם הנמשך אחר חוקות טבעו ופועל הפעולות כפי מה שהוחק לו, יש לו להתכוון תמיד לעבודת בוראו, ולמה שיוצא מן הפעולות ההם תועלת ועזר אל השגת התכלית הזה, יהיה באיזה הדרך שיהיה, כפי מה שסודרו הדברים באמת. פירוש: כי כבר יהיו עניינים משמשים לדבר הזה מיד, ודברים ישמשו למשמשים אחרים, עד שאחר גלגול גדול של עניינים רבים נמשכים זה אחר זה יגיעו אליו. <br><br>ואולם יהיו הדברים באיזה מדרגה שיהיו, הנה ראוי שלא יינטלו אלא לכוונה זו, למה שמגיע מהם אפילו אחר עשר מדרגות, עזר אל השגת התכלית, ולא לכוונה אחרת, דהיינו כוונת התאוות והנטייה החומרית אל המותרות. ויישמרו כולם בגבולים שחקקה להם התורה האלוהית, ואז יהיו כולם באמת עוזרים לדבר הזה, וייחשבו כולם תנאי עבודה. והנה לימדתנו התורה, שאחר שנהנינו במאכלינו ושתייתנו, נודה לפניו יתברך ונברך שמו, ונחזיר הדבר אל התכלית האמיתי שבו, שהוא העזר אל התכלית הכללי שזכרנו. עד שנמצא בכולם מתגדל כבודו יתברך במה שחפצו נעשה ועצתו מתקיימת. וזה כלל עניין ברכת המזון, וכן כל שאר ברכות הנהנין שאחר ההנאה. ואולם עוד הוסיפו ז\"ל לתקן ברכות קודם ההנאה, להגדיל זה העניין, והוא, שגם קודם שישתמש האדם מן העולם יזכיר שמו יתברך עליו ויברכהו, ויתכווין שממנו יתברך בא לו הטוב ההוא, ויתכווין באמיתת הטוב ההוא שאינו עניין גופני והנאה חומרית בלבד, אלא שבאמת הוא עניין מוכן ממנו יתברך למה שיוצא ממנו תועלת לטוב האמיתי כמו שכתבתי. ובהקדים העניין הזה למעשה, יישאר המעשה ההוא כולו לצד הטוב ולא לצד הרע, ויתקן בו האדם ויתעלה, ולא יתקלקל ויושפל, וכמו שכתבתי. ", 
                "<b>עניין ברכת המצוות</b> <br><br> ג. ואולם גם במעשה המצוות תיקנו לנו חכמים ברכות אלה לחיבובה של המצווה, להודות לו יתברך שרצה בנו ונתן לנו תיקונים גדולים כאלה. ונמצא על ידי זה מתעלה המעשה יותר, ונעזר בו האדם ממנו יתברך. כי כן היא המידה: כפי ההתעוררות שמתעוררים בני האדם אליו יתברך, כן יהיה שיעור העזר שיעזרו ממנו, אם מעט ואם הרבה, בכל פועל שיהיה כפי מה שהוא, ובוטח בה' אשריו. "
            ], 
            "On Torah Study": [
                "א. הנה תלמוד התורה הוא עניין מוכרח, לפי שזולתו אי אפשר להגיע אל המעשה, כי אם לא ידע מה הוא מצווה שיעשה, איך יעשהו? אמנם זולת כל זה יש בתלמוד תכלית גדול לשלמותו של האדם, וכבר הזכרנו העניין בקצרה בחלק א' פרק ד', אמנם עתה נאריך בו יותר. ", 
                "<b>השפעת לימוד התורה</b> <br><br> ב. בכלל ההשפעות הנשפעות ממנו יתברך לצורך בריותיו, יש השפעה אחת עליונה מכל ההשפעות, שעניינה הוא היותר יקר ומעולה שבכל מה שאפשר שימצא בנמצאים. והיינו שהוא תכלית מה שאפשר שימצא בנמצאות מעין המציאות האמיתי שלו יתברך, ויקר ומעלה מעין אמיתת מעלתו יתברך. והוא הוא מה שמחלק האדון יתברך שמו מכבודו ויקרו אל ברואיו. ואמנם קשר הבורא יתברך את השפעתו זאת, בעניין נברא ממנו יתברך לתכלית זה, והוא התורה. ועניין זה משתלם בשתי בחינות: בהגיון ובהשכלה. <br><br>וזה מה שביארנו שם, כי הנה חיבר האדון, ברוך הוא, כלל מילות ומאמרים, שהם כלל חמשה חומשי תורה, ואחריהם במדרגה נביאים וכתובים, וקשר בהם ההשפעה הזאת, באופן שכשידוברו הדיבורים ההם, תימשך ההשפעה הזאת למדבר אותם. ובתנאי שיהיה ההיגיון הזה בגבולים שהוגבלו לו, וכמו שכתבתי לפנים בסייעתא דשמיא. וכן בהשכלת מה שנכלל בדיבורים ההם לפי דרכיהם האמיתיים, תמשך ההשפעה הזאת למשכיל אותם. ", 
                "<b>דרגות בהשפעת הלימוד</b> <br><br> ואמנם מדרגות מדרגות יש בהשפעה הזאת, ככל שאר ההשפעות והעניינים שבמציאות. ונתחלקו המדרגות האלה בחלקי ההגיון וההשכלה, כפי מה שראתה החכמה העליונה היותו נאות, שבחלק אחד מההיגיון תימשך מדרגה אחת מן ההשפעה, ובחלק אחר מדרגה אחרת. וכן בהשכלה. אך אין לך חלק מתלמוד התורה שלא תמשך בו מדרגה אחת ממדרגות ההשפעה הרמה הזאת, אם ישמרו בו התנאים המצטרכים. ", 
                "ג. והנה זה פשוט, שכל מה שתתעלה ההשכלה, תגדל יותר מדרגת ההשפעה שתימשך על ידה. ולא ישווה מי שישכיל לשון המקראות לבד, עם מי שישכיל כוונתם. ולא מי שישכיל הכוונה השטחיית שבהם, עם מי שיעמיק בה יותר. ולא מי שהעמיק בה קצת, עם מי שיעמיק בה הרבה. אמנם היה מחסדו יתברך, שבכל חלק מן ההשכלה תימשך מדרגה מן ההשפעה, עד שכל מי שהשכיל בה ירוויח מן ההשפעה הגדולה הזאת מה שנקשר בהשכלה ההיא. ומי שלא הגיע לשום השכלה אלא להגיון לבד, כבר יהיה אמצעי לו לשיחולק גם לו קצת מן ההשפעה הזאת, ונמצא רובן של ישראל זוכים לה, מי מעט ומי יותר. ", 
                "<b>יש לעסוק בכל חלקי התורה</b> <br><br> ד. ואמנם זולת זאת ההדרגה הנמצאת לגמול השתדלות בני האדם בה כשיעורו האמיתי, עוד נמצא בה הדרגה וחילוק לפי מה שצריך לתקן בה כלל הבריאה, עד שאין חלק ממנה שלא יתוקן על ידו ויושלם חלק מחלקי כלל הבריאה. ונמצא שהרוצה לעבוד לפני בוראו עבודה שלימה, צריך שיעסוק בכל חלקיה כפי יכולתו, כדי שיגיע ממנו התיקון אל חלקי הבריאה כולה. ועל הדרך הזה אמרו ז\"ל \"לעולם ישלש אדם ימיו: שליש במקרא שליש במשנה שליש בגמרא\". ובכלל זה, כל חלקי התורה, שיחלק בהם זמנו עד שיאחוז בכולם ולא יניח ידו מאחד מהם. אך שיעור העסק שיעסוק בכל אחד מהם, ראוי שיסדר לפי מה שהוא האדם, ולפי כל המקרים הקורים אותו. וכבר דברנו מזה במאמר בפני עצמו, עיין שם. ", 
                "<b>תנאי התלמוד</b> <br><br> ה. אך התנאים הצריכים להתלוות לתלמוד הנה הם: היראה בתלמוד עצמו, ותיקון המעשה בכל עת.", 
                "<b>(א) לימוד התורה</b> <br><br> וזה, כי הנה כל כוחה של התורה אינו אלא במה שקשר ותלה יתברך שמו את השפעתו היקרה בה, עד שעל ידי הדיבור בה וההשכלה תימשך ההשפעה הגדולה ההיא. אך זולת זה לא היה הדיבור בה אלא כדיבור בשאר העסקים או ספרי החכמות; וההשכלה ככל שאר מושכלות המציאות הטבעי למיניהם, שאין בם אלא ידיעת העניין ההוא, ואין מגיע ממנו התעצמות יקר ומעלה כלל בנפש הקורא המדבר והמשכיל, ולא תיקון לכלל הבריאה. ואמנם ההשפעה הזאת הנה עניינה אלוהי כמו שכתבתי, ולא עוד אלא שהוא היותר עליון ונשגב שבעניינים הנמשכים ומגיעים ממנו יתברך אל הברואים. וכיוון שכן ודאי שיש לו לאדם לירוא ולרעוד בעסקו בעניין כזה, שנמצא הוא ניגש לפני אלוהיו ומתעסק בהמשכת האור הגדול ממנו אליו. והנה צריך שייבוש משפלותו האנושי, וירעש מרוממותו יתברך. והנה יגל מאוד מחלקו הטוב שזכה לזה, אך ברעדה כמו שכתבתי. <br><br>ונכלל בזה, שלא ישב בקלות ראש, ולא ינהג שום מנהג בזיון, לא בדבריה ולא בספריה, וידע לפני מי עומד ומתעסק. ואם הוא עושה כן, אז יהיה תלמודו מה שראוי לו להיות באמת, ותימשך על ידו ההשפעה שזכרנו, ויתעצם בו היקר האלוהי, וימשך תיקון והארה לכל הבריאה. אבל אם תנאי זה יחסר ממנו, לא תמשך ההארה על ידו, ולא יהיו דבריו אלא כשאר כל הדיבורים האנושיים: הגיונו כקורא איגרת, ומחשבותיו כחושב בדברי העולם. ואדרבא, לאשמה תחשב לו, שקרב אל הקודש בלי מורא, ומקל ראשו לפני בוראו, עודו מדבר לפניו ומתעסק בקדושתו יתברך. ואולם כפי מדרגת המורא ושיעור הכבוד והזהירות בו, כן יהיה שיעור יקר הלימוד ומדרגת ההשפעה הנמשכת על ידו, וכמו שכתבתי למעלה. ", 
                "<b>(ב) תיקון המעשה</b> <br><br> ו. והתנאי השני הוא תיקון המעשה. כי הנה מי שירצה להמשיך השפעה, ראוי שיהיה הוא הגון ומוכן להמשיכה. אכן אם הוא מטמא את עצמו באשמות ופשעים, ומרחיק עצמו מבוראו, וזונה מאחריו אחרי כוחות הטומאה והרע, ודאי שיאמר בו: \"ולרשע אמר אלוהים מה לך לספר חוקי\" וכו'. וכן אמרו ז\"ל \"כל המלמד לתלמיד שאינו הגון כאלו זורק אבן למרקוליס\". והנה איש כזה, ודאי שתורתו לא תמשיך מן ההשפעה שזכרנו שום מדרגה כלל. ואעפ\"כ רז גדול גילו לנו החכמים ז\"ל, שאילו לא היו הרשעים עוזבים את תלמוד התורה, סוף שהיו חוזרים למוטב. כי אף על פי שאין בכוחם להמשיך שום המשך מלפניו יתברך כמו שכתבתי, כבר דברי התורה בעצמם מקודשים ועומדים מצד עצמם, עד שבהתמיד העסק בהם יגיע מהם פעם אחר פעם קצת התעוררות, וכמו דמות הארה קטנה שבקטנות, אל העוסק בם, שסוף סוף תגבר עליו ותחזירהו למוטב. והוא מה שכתבו ז\"ל: \"הלואי אותי עזבו ותורתי שמרו, שהמאור שבה מחזירן למוטב\" (מדרש איכא פתיחתא ב). ואמנם פשוט הוא שאין הדברים אמורים במי שיתעסק בה דרך שחוק והיתול, או לגלות בה פנים שלא כהלכה, אלא שיתעסק בה לפחות כמי שמתעסק בשאר החכמות. ", 
                "<b>התוצאה לפי ההכנה</b> <br><br> ז. ואולם מי שמטהר ומקודש עצמו במעשיו, הוא ימשיך בתלמודו השפעה כשיעור ההכנה שהכין את עצמו, וכשיעור שירבה בהכנה כן ירבה יקר התלמוד וכוחו. והוא מה שמצינו בחכמים הקדמונים, שתורתם הייתה מעטירתם כוח גדול ונותנת להם מעלה ויקר, מה שלא נמצא בדורות האחרונים, מפני יתרון הכנתם על הכנת האחרונים. וכבר אמרו על יונתן בן עוזיאל, שבשעה שהיה עוסק בתורה כל עוף שהיה פורח עליו היה נשרף, מפני עוצם השראת השכינה שהייתה שורה עליו על ידי לימודו."
            ], 
            "On Divine Service and the Calendar": [
                "א. העבודה הזמניית, הוא מה שנתחייבנו בו בזמנים ידועים. ופרטיה, שביתת השבת וקדושתו, שביתת העשור ועינויו, שביתת היו\"ט, וקדושת חולו של מועד, החמץ והמצה בזמנם, שופר בזמנו, סוכה ולולב בזמנם, וראש חדש, חנוכה ופורים. ועתה נבאר עניינם. ", 
                "<b>שבת</b> <br><br> ב. עניין השבת בכללו הוא, כי הנה כבר ביארנו למעלה, שעניין העולם הזה נותן שיהיו הדברים בו חול ולא קודש. אמנם הוצרך גם כן שמצד אחר יינתן קצת קידוש לברואים, כדי שלא יגבר בם החושך יותר מדאי. והנה שיערה החכמה העליונה את כל זה בתכלית הדקדוק, באיזה מדרגה צריך שיהיה החול, ובאיזה מדרגה הקידוש הנוסף הזה. והגבילה כל זה הגבולים הנאותים בבחינת הכמות, האיכות, המקום והזמן, וכל ההבחנות שיש לבחון בנמצאות. ואולם בבחינת הזמן סידרה עניין הימים של חול ושל קודש, ובימי הקודש עצמם מדרגות זו למעלה מזו כפי הנאות. והנה סידרה שרוב הימים יהיה חול, ולא יהיה קודש אלא השיעור המצטרך. ", 
                "<b>מחזור שבעת הימים</b> <br><br> ואולם גזרה שיהיו הימים כולם מתגלגלים בשיעור מספר אחד שיסובב בזמן כולו בסיבוב, והוא מספר השבעה ימים. וזה, כי הנה בם נברא המציאות כולו, ונכלל כל הוויתו במספר זה, ונמצא מספר זה מה שראוי שיקרא שיעור שלם, כיון שכולו הוצרך להווית כל המציאות. ויותר מזה לא הוצרך כלל, כי כבר נגמרה בו כל ההוויה. אמנם יהיה מספר זה מתגלגל והולך וחוזר בסיבוביו עד סוף כל הששת אלפים. ולא עוד, אלא שימות כל העולם כולו גם הם ישמרו השיעור הזה בכמות הגדול, והיינו, ששת אלפים ואלף מנוחה, ואחר כך תתחדש ההויה למציאות בסדר אחר כפי גזירת החכמה העליונה. <br><br>והנה כיוונה שסוף הסיבוב יהיה תמיד בקודש, ונמצא זה עילוי גדול לכל הימים, שאף על פי שרובם חול ורק חלק אחד משבע הוא הקודש, והוא מה שמצטרך לעולם הזה כמו שזכרנו, אמנם מצד אחר בהיות החלק הזה סוף הסיבוב וחיתומו, נמצא הסיבוב כולו נתקן ומתעלה על ידי זה, עד שנמצאים כל ימות האדם מתקדשים. והנה זו מתנה גדולה שנתן הקב\"ה לישראל, להיות שרצה שיהיו לו עם קדוש, ולא נתנה לשאר האומות כלל, שאין המעלה הזאת ראויה ולא מיועדת להם. ", 
                "<b>איסור מלאכה בשבת</b> <br><br> ג. ואמנם כפי המעלה הזאת שמשיגים ישראל ביום זה, כן ראוי שיהיה התנהגם בו. ואולם הנה העסק בעולם, כבר ביארנו למעלה, שהוא ממה שמקשר האדם בחומריות, ומשפיל עניינו ומורידו מן המעלה והיקר שהיה ראוי לו. ומזה צריך שיתנתק בשבת, כיון שמתעלה עניינו ממה שהוא בחול, ויהיה מחזיק עצמו בערך הראוי למעלה הזאת. ואמנם להינתק לגמרי מן הגופניות ועסקו אי אפשר, שעל כל פנים בעולם הזה הוא, וקישורי הגופניות עליו - אבל שיערה החכמה העליונה המדרגה שראוי שיינתק מן הגופניות והמדרגה שצריך שיישאר בה. והמדרגה שראוי שינתק, ציותה לו שיינתק, והזהירה שלא יחדל מלהינתק, וזה כלל המלאכות כולם שנאסרו בשבת. ", 
                "<b>עונג שבת וכבוד שבת</b><br><br> ד. ומלבד מה שנאסר שלא לפגום בכבוד הקודש הנשפע ביום זה כמו שכתבתי, עוד נצטווינו לכבוד הקדושה הזאת הנשפעת, והוא כלל עונג השבת וכבודו בבואו ובצאתו בקידוש ובהבדלה. ושאר כל פרטיו, כולם עניינים נוסדים בכללם על היסוד הזה, שהוא לשמור את עצמנו בערך הראוי לקדושה הנשפעת לנו, ולחבב המעלה הזאת וליקרה לכבוד ענינה, שהוא קורבה גדולה אליו יתברך ודביקות גדול בו, ולכבוד נותנה יתברך, שנתן לנו מתנה גדולה כזו. ופרטי העניינים מכוונים אל פרטי הקדושה הזאת ובחינותיה דרכיה ותולדותיה, כפי מה שהם באמת. ", 
                "<b>חגים</b><br><br> ה. ואמנם גזרה החכמה העליונה להוסיף לישראל קידוש על קידוש, ונתנה להם ימי קודש מלבד השבת, שבהם יקבלו ישראל מדרגות ממדרגות הקידוש. אמנם כולם למטה ממדרגת השבת, השפעתו, וקידושו. והנה כפי מדרגת השפעתם של הימים האלה, כן הוצרכנו לינתק מן העסק העולמי, וכפי זה הוא איסור המלאכות בהם. והיינו יום הכיפורים למעלה מכולם, ואחריהם ימים טובים, ואחריהם חולו של מועד, ואחריהם ראש חודש, ואין בו ביטול מלאכה אלא לנשים, ואחר כל זה חנוכה ופורים, שאין בהם ביטול מלאכה, אלא הודאה בחנוכה, ושמחה גם כן בפורים. וכל זה כפי ערך השפע הנשפע והאור המאיר הוא. ", 
                "<b>החגים הם חזרה על הזמן ההסטורי</b><br><br> ו. ואולם מלבד הקידוש הזה הנשער במדרגותיו כפי מדרגת קדושת הימים, יש עוד עניינים פרטיים מיוחדים לכל זמן מזמנים אלה כפי עניינו. ושורש כולם הוא סדר שסדרה החכמה העליונה, שכל תיקון שנתקן ואור גדול שהאיר בזמן מהזמנים, בשוב תקופת הזמן ההוא, יאיר אור מעין האור הראשון, ותחודש תולדת התיקון ההוא במי שקבלו. והנה על פי זה נצטווינו בחג בכל העניינים שנצטווינו לזכר יציאת מצרים, כי בהיות התיקון ההוא תיקון גדול מאוד שנתקנו בו, וכמו שכתבתי למעלה, הוקבע שבשוב תקופת הזמן ההוא יאיר עלינו אור מעין האור שהאיר אז, ותחודש בנו תולדת אותו התיקון, ועל כן נתחייב באותם העניינים כולם. <br><br>ועל דרך זה חג השבועות למתן התורה, וחג הסוכות לעניין ענני הכבוד. אף על פי שאינו אותו הזמן בפרט, אלא שקבעה התורה חג זה לזיכרון עניין זה, וכמו שכתוב \"כי בסוכות הושבתי\" וכו'. וכן חנוכה וכן פורים. ועל דרך זה היו כל ימי מגילת תענית, אלא שנתבטלו מפני שלא היו ישראל יכולים לעמוד בהם, ונפטרו מהיות עושים זכר להם והתעוררות לאור המאיר. ועתה נבאר המצוות האלה בפני עצמן:"
            ], 
            "On Prayer": [
                "<b>התפילה - התקרבות אל ה'</b><br><br> א. עניין התפילה הוא, כי הנה מן הסדרים שסידרה החכמה העליונה הוא, שלהיות הנבראים מקבלים שפע ממנו יתברך, צריך שיתעוררו הם אליו ויתקרבו לו ויבקשו פניו, וכפי התעוררותם לו כן ימשך אליהם שפע, ואם לא יתעוררו לא ימשך להם. והנה האדון, ברוך הוא, חפץ ורוצה שתרבה טובת ברואיו בכל זמניהם, והכין להם עבודה זו דבר יום ביומו, שעל ידה יימשך להם שפע ההצלחה והברכה כפי מה שהם צריכים לפי מצבם זה בזה העולם. ", 
                "ב. ואמנם עומק יותר יש בעניין. והוא, כי הנה האדון, ברוך הוא, נתן לאדם דעה להיות מנהיג עצמו בעולמו בשכל ובתבונה, והעמיס המשא עליו להיות מפקח על צרכיו כולם. והעניין הזה מיוסד על שני שורשים: האחד - ליקרו של האדם וחשיבותו, שניתן לו השכל והדעה הזאת להיות מנהל את עצמו כראוי. והשני - להיות לו עסק בעולם וליקשר בענייניו, וזה ממה שמקיימו במצבו האנושי שזכרנו למעלה, שהוא דרך חול ולא קודש, והוא מה שמצטרך לו בזמנו זה כפי סדרי ההנהגה. <br><br>והנה זה באמת מצד אחד ירידה לו ולעניינו, אבל היא ירידה מצטרכת לו וגורמת לו עילוי אחרי כן, כמבואר בחלק א'. ואולם כמו שירידה זו מצטרכת לו לפי עניינו בעולם הזה, הנה מצד אחר צריך שלא תרבה יותר ממה שראוי, כי הנה כפי מה שירבה להסתבך בענייני העולם, כך מתרחק מן האור העליון ומתחשך יותר. והנה הכין הבורא יתברך תיקון לזה, והוא מה שיקדים האדם ויתקרב ויעמוד לפניו יתברך, וממנו ישאל כל צרכיו ועליו ישליך יהבו, ויהיה זה ראשית כללי ועיקרי לכל השתדלותו, עד שכאשר ימשך אחר כך בשאר דרכי ההשתדלות, שהם דרכי ההשתדלות האנושי, לא יקרא שיסתבך וישתקע בגופניות וחומריות, כיון שכבר הקדים ותלה הכל בו יתברך, ולא תהיה ירידתו ירידה רבה, אלא תיסמך על ידי התיקון הזה שקדם לה. ", 
                "ג. והנה היה מחסדו יתברך לתת לאדם מקום שיתקרב לו יתברך, אף על פי שכפי מצבו הטבעי נמצא רחוק מן האור ומשוקע בחושך. והיינו שנתן לו רשות שיעמוד לפניו ויקרא בשמו, ואז יתעלה מן השפלות אשר לו בחוקו לפי שעה, ויימצא מקורב לפניו ומשליך עליו יהבו כמו שכתבתי. והנה זה חומר התפילה, שאסור להפסיק בה כלל, מפני היות בה האדם בקורבה גדולה אליו יתברך. וכן סודר בה ההיפטר בסופה, והלוך לאחוריו שלוש פסיעות, והוא שוב האדם אל מצבו התמידי כמו שמצטרך לו בשאר כל זמנו. ", 
                "ד. ואמנם הודיעונו ז\"ל התנאים הפרטיים הצריכים להתלוות אל התפילה להשלים ענינה, בין במה שנוגע אל הקריבה הזאת שזכרנו, בין מה שנוגע אל המשכת ההשפעות. וכפי כל זה סידרו לנו התפילה בברכותיה, וחקקו לנו כל דיניה והלכותיה. ", 
                "ה. והנה כל זה שביארנו עד הנה בקריאת שמע ובתפילה הוא לפי עניין המצוות האלה כפי מה שהם. אמנם עוד סידרו לנו מסדרי התפילה הסדר הראוי להשלים גם בעד עבודת הקורבנות החסרה ממנו עתה, והוא מה שמצטרך לפי חידוש כל יום מהימים, כפי חוקות הזמן בכל חלקיו, ויבואר בפרק הבא לפנינו בסייעתא דשמיא."
            ], 
            "On Divine Service": [
                "<b>חלקי העבודה</b> <br><br> א. כלל העבודה מתחלק לשני חלקים: האחד - התלמוד, והשני - המעשה.", 
                "<b>חלקי המעשה</b> <br><br> ב. המעשה מתחלק לארבעה: האחד - תמידי, השני - יומיי, השלישי - זמניי, הרביעי - מקריי.", 
                "ג. התמידי, הוא מה שיחויב בו האדם תמיד, כגון אהבת ה' ויראתו. היומיי, מה שיחויב בו בכל יום, והיינו הקרבנות בזמן הבית, ועכשיו התפלות וקריאת שמע. הזמניי, מה שיחויב בו בזמנים ידועים, כגון שבתות וימים טובים. המקרי, מה שיחויב בו לפי מה שיגיעו לו מן המקרים, כגון חלה ומעשר פדיון הבן וכיוצא. ובכל אחד מאלה ימצאו ציווים ואזהרות, דהיינו עשין ולאוין, והם הם סור מרע ועשה טוב. ", 
                "<b>עיקר העבודה: קרבת ה'</b> <br><br> ד. ואמנם עיקר כל העניינים האלה בדרך כלל, נתבאר בחלק ראשון פרק רביעי, שהוא הפנייה אליו יתברך ובקשת קרבתו, כפי הדרכים אשר חקק לנו להיות מתקרבים לו ומתדבקים בו. והנה צריך שנשתדל להסיר כל מניעות הרע הידבק בחושך החומריות והעולם הזה, ולהתאמץ בהתקרבות לו, עד שנדבק בו ונשתלם בשלמותו, שזה כל חפצו יתברך, וכל תכלית ברואו את הבריאה וכמו שכתבתי. ", 
                "ה. אך פרטי העניינים הם כפי מה שהוחקו חוקות האנושיות והעולם בכל בחינותיהם, והדרכים שניתנו לאדם להשתלם בשלמות ולהשלים עמו את הבריאה כולה כפי סדריה בכל מחלקותיה, בשורשיה ובענפיה. ונבאר עתה קצת מהם, היותר שייכים ונוהגים בכל מקום ובכל זמן."
            ], 
            "On Seasonal Commandments": [
                "<b>חמץ ומצה</b> <br><br> א. עניין החמץ והמצה הוא, כי הנה עד יציאת מצרים היו ישראל מעורבים בשאר האומות גוי בקרב גוי, וביציאתם נגאלו ונבדלו. והנה עד אותו הזמן היו כל בחינות גופות בני האדם חשוכות בחושך וזוהמה שהיה מתגבר עליהם, וביציאה נבדלו ישראל, ונמצאו גופותם ליטהר ולהזדמן לתורה ולעבודה. <br><br>ולעניין זה נצטוו בהשבתת החמץ ואכילת המצה. והיינו, כי הנה הלחם שהוכן למזון האדם הוא משתווה באמת אל המצב הנרצה באדם, ועניין החימוץ, שהוא דבר טבעי בלחם, לשיהיה קל העיכול וטוב הטעם, הנה גם הוא נמשך לפי החוק הראוי באדם, שגם הוא צריך שיהיה בו היצר הרע והנטייה החומרית. אמנם לזמן מיוחד ומשוער הוצרכו ישראל להימנע מן החמץ וליזון ממצה, להיות ממעטים בעצמם כוח היצר הרע והנטייה החומרית, והגביר בעצמם ההתקרבות אל הרוחניות. ואולם שיזונו כך תמיד אי אפשר, כי אין זה הנרצה בעולם הזה. <br><br>אך הימים המשוערים לזה ראוי שישמרו זה העניין, שעל ידי זה יעמדו במדרגה הראויה להם. והנה זה עיקר עניינו של חג המצות. ושאר מצוות הלילה הראשונה, כולם עניינים פרטים מקבילים לפרטי הגאולה ההיא. ", 
                "<b>סוכה ולולב</b><br><br> ב. עניין הסוכה והלולב הוא, כי הנה ענני הכבוד שהקיף הקב\"ה את ישראל, מלבד תועלתם בגשמיות, שהיה לסכך עליהם ולהגן בעדם, עוד הייתה תולדה גדולה נולדת בהם בדרכי הרוחניות. והוא, כמו שעל ידי העננים ההם היו נמצאים ישראל מובדלים לבדם ונשואים מן הארץ, כן היה נמשך להם מציאות הארה המשכנת אותם לבד, נבדלים מכל העמים, ומנושאים ומנוטלים מן העולם הזה עצמו, ועליונים ממש על כל גויי הארץ. ודבר זה נעשה בשעתו לישראל, להגיעם אל המעלה העליונה הראויה להם, ונמשכת תולדתו זאת לכל אחד מישראל לדור דורים. שאמנם אור קדושה נמשך מלפניו יתברך, ומקיף כל צדיק מישראל, ומבדילו מכל שאר בני האדם, ומנשאו למעלה מהם, ומשימו עליון על כולם, ומתחדש דבר זה בישראל בחג הסוכות על ידי הסוכה. <br><br>ואור השם ב\"ה מאיר על ראשם של ישראל ומעטירם באופן שתהיה אימתם נופלת על כל אויביהם, על ידי נטילת הלולב ומיניו, והוא מה שכתוב \"וראו כל עמי הארץ כי שם ה' נקרא עליך\" (דברים כח י). וכבר היו משיגים זה העניין בגילוי מיד, אילו לא היו החטאים מונעים אותו. אמנם על כל פנים מזדמן הדבר לצאת לפועל בזמנו. ועל ידי פרטיות מצוות הלולב בנענועיו והקפותיו, משתלם עניין זה, להתחזק שליטת השם ב\"ה על ראשם של ישראל, ולהפיל אויביהם לפניהם ולהכניעם תחתם, עד שהם בעצמם יבחרו להיות להם לעבדים. <br><br>והוא העניין שנאמר \"אפים ארץ ישתחוו לך\" וכו', \"והלכו אליך שחוח כל בני מעניך\" וכו'(ישעיהו ס יד), כי כולם ישתעבדו להם וישתחוו להם, לקבל על ידם אור מאור השם ב\"ה השורה עליהם. והנה תשפל כל גאוותם, וייכנעו תחת ישראל, וישובו על ידם אל עבודתו יתברך. ולזה הולך כל עניין הלולב בפרטיו, וכמו שכתבתי. ", 
                "<b>חנוכה ופורים</b> <br><br> ג. עניין חנוכה ופורים הוא להאיר האור המאיר בימים ההם, כפי התיקונים שנתקנו בם. חנוכה, בתגבורת הכוהנים על הרשעים בני יון, שהיו מתכוונים להסיר ישראל מעבודת ה', ונתחזקו הכוהנים, ועל ידם שבו לתורה ולעבודה. ובפרט עניין המנורה לפי תיקוניה, שהיו הקטרוגים נגד ענינה, והחזירום הכוהנים על בורים. <br><br>ופורים - לעניין הצלתם של ישראל בגלות בבל, וחזרת קבלת התורה שחזרו וקבלו עליהם לעולם, כמו שאמרו ז\"ל \"הדור קבלוה בימי אחשורוש\" (שבת פח). ופרטי העניינים כפי פרטי התיקון. ", 
                "<b>שופר</b> <br><br>ד. אך עניין השופר בראש השנה הוא, כי הנה ביום זה הקב\"ה דן את כל העולם כולו ומחדש כל המציאות בבחינת הסיבוב החדש, דהיינו השנה החדשה. והנה נסדרים הסנהדראות ונערך הדין על כל היצור, כפי סדרי הדין העליון, וכמו שכתבתי בחלק ב', והקטיגור מזדמן לקטרג כפי עונותיהם של בני האדם. והנה ציוונו הקב\"ה לתקוע בשופר. והכוונה בו, להמשיך ההנהגה ברחמים ולא בתוקף הדין, ולערבב הקטיגור שלא יקטרג. והנה כבר ביארנו בחלק ב', שכמו שאין מידת הדין נותנת שיגיע טוב לבני האדם אם לא יזכו לו, כן מחוק המשפט עצמו הוא, במעשים מן המעשים שיעשו בני האדם, בהיגמלם הגמול הראוי להם לפי עניינם, שינוהג עמהם בכלל דינם ברחמים ובחמלה, ולא ידוקדק עליהם בדקדוק גמור. וכעניין מה שאמרו ז\"ל \"כל המעביר על מידותיו מעבירים לו על כל פשעיו\" (ראש השנה יז). כי הרי זה מידה כנגד מידה: כמו שהוא מוותר, כך יוותרו לו, ונמצא שמתנהגים עמו ברחמים, וזה עצמו מידת משפט. <br><br>ואמנם לא המעשה הזה לבד ייגמל על דרך זה, אבל כל מעשה שתגזור החכמה העליונה עליו היותו ראוי ליגמל כך, ייגמל כך. ומכלל זה מצווה זו של תקיעת שופר שנצטוו בה ישראל להיות ממשיכים עליהם ההנהגה ברחמים, וכשישמרו אותה כראוי, זה יהיה הפרי שילקטו ממנה. ואמנם פרט העניין, היחס אשר לתקיעת השופר עם המשכת הרחמים, תלוי בשורשי ההנהגה ויסודותיה כפי הדברים האמיתיים שלה. והכוונה בזה באמת, לעורר אבות העולם להתחזק בזכותם, לעורר את הרחמים, ולפייס מדת הדין, ולהגביר הטוב על הרע, ולכפות כוחות הרע, וליטול הכוח מהמקטרגים. ולהתכוון שישתמש האדון, ברוך הוא, מרוממותו להנהיג בשליטת ייחודו ולעבור על פשע. וכל זה על ידי מצווה זאת, כשיתחבר עמה תשובתם של ישראל כראוי. ופרטי כל עניין זה, כפי פרטי התיקון בדרכיו. ", 
                "<b>יום הכיפורים</b> <br><br> ה. אמנם עניין יום הכיפורים הוא, שהנה הכין האדון, ברוך הוא, לישראל יום אחד, שבו תהיה התשובה קלה להתקבל, והעוונות קרובים לימחות, דהיינו לתקן כל הקלקולים שנעשו על ידיהם, ולהסיר כל החושך שנתגבר על ידיהם, ולהשיב השבים אל מדרגת הקדושה והקורבה אליו יתברך, שנתרחקו ממנו על ידי חטאתיהם. והנה ביום זה מאיר אור שבכוחו נשלם כל זה העניין. ואמנם הוא אור שלקבל אותו צריך שישמרו ישראל מה שנצטוו ליום זה, ובפרט עניין העינוי, שעליה מתנתקים מן הגופניות ניתוק גדול, ומתעלים במקצת אל בחינת המלאכים. ושאר כל פרטי הדברים, כפי פרטי התיקון. ", 
                "<b>קריאת התורה</b> <br><br> ו. והנה צריך שתדע, שמן התיקונים הגדולים שסידרו הנביאים לישראל היה עניין הקריאה בתורה. וזה נכלל בשתי בחינות: האחת - קריאת ספר התורה על הסדר עד תומו, וחוזר חלילה על דרך זה. והשנית - קריאת פרשיות מיוחדות בזמנים מיוחדים. וזה, כי הנה ספר התורה הוא כלל מה שנמסר לנו ממנו יתברך להיותו הוגים בו, שעל ידי זה תמשך לנו הארתו, וכמו שכתבתי בחלק א' ובחלק זה גם כן פרק ב'. והנה לקבל הארה זו בתמידות, תיקנו שנהיה הוגים בו במקהלותינו בתמידות על הסדר, וזה מלבד ההגיון הפרטי הראוי לכל אחד ואחד בפרטו. והנה על ידי הקריאה התמידית הזאת, מתמיד בנו אור הקדושה הזאת. וגם בזמנים המיוחדים כפי עניינם, ראוי שנקרא הפרשיות הנוגעות לעניינים ההם, להחזיק הארת הימים על ידי כוח התורה, שהוא הכוח היותר חזק שיש לנו."
            ], 
            "On Love and Fear of God": [
                "<b>יראה ואהבה</b> <br><br> א. הנה כבר בארנו בחלק א' פרק ד', עניין האהבה והיראה, שהם המקרבים ומדביקים האדם בבוראו. וזה נאמר באהבה ויראה האמיתית, שהם אהבת שמו יתברך, ולא אהבת השכר, ויראת רוממותו לא יראת העונש. ", 
                "<b>היראה מטהרת את האדם מחושך חומריותו</b> <br><br> והנה היראה הזאת היא מטהרת את האדם מחושך חומריותו וגופניותו, ומשרה עליו השראת השכינה. וכפי שיעור היראה כן יהיה שיעור הטהרה וההשראה. ומי שמגיע להיות ירא ביראה זאת תמיד, תהיה השכינה שורה עליו תמיד. ודבר זה נמצא בשלמות במשה רבנו ע\"ה שאמרו עליו \"יראה לגבי משה מלתא זוטרתי היא\" (ברכות לג), וכן זכה להשראת שכינה תמידית. והנה הדבר קשה לשאר בני האדם שישיגוהו כראוי. אמנם כפי מה שישיג ממנה, כן יהיה כוח טהרתו וקדושתו, כמו שכתבתי. ובפרט בעת התעסקו במצוות או בתלמוד, שהנה היא לו תנאי הכרחי לשלמות התלמוד ההוא או המצווה ההיא, וכמו שכתבתי. ", 
                "<b>האהבה מדבקת את האדם לבוראו</b> <br><br> ב. והאהבה היא המדבקת ומקשרת את האדם בבוראו, ומיפה כוחו ומעטירתו עטרות גדולות. והעיקר, בשמחת הלב והתלהטות הנשמה לפני בוראה, והימסר האדם עם כל מאודו לקידוש שמו יתברך, ולעשות נחת רוח לפניו. וכבר נתבארו עניינים אלה במקומם, ואין צורך להאריך בם. והנה לחלק הזה מתחבר האמונה בו ובייחודו, הביטחון וכיוצא, כולם עניינים מדביקים האדם בבורא יתברך ומחזיקים בו הקדושה וההארה."
            ]
        }, 
        "Part Three": {
            "On Divine Names and Witchcraft": [
                "<b>סדר השתלשלות המציאות</b> <br><br> א. כבר ביארנו בחלקים שקדמו, שתחילת כל הנבראים היא כלל כוחות נבדלים, מסודרים בסדר מה במחלקות ידועות, ומהם משתלשלים בהדרגה הגשמיים למיניהם. עוד ביארנו עניין כוחות הרע, שמהם משתלשלת הרעות כולם בגשמיים. <br><br> עוד ביארנו שעיקר אמיתת המציאות הנברא הוא מה שבשורשים הנבדלים, ומה שבגשמים הוא הימשך לבד ממה שנשתרש ונתייסד שם. ואולם שם נסדר ונתפשט מה שהיה ראוי להתפשט לפי אמיתת מציאות הנמצאות ועניינם, מה שראוי להיות בשורשים ומה שראוי להיות בענפים. והחכמה העליונה המשיכה את הדברים בהשתלשלות שהמשיכה, והעתיקה עניינם מצורה לצורה, עד שנתקשרו ונגבלו בצורה הגשמית הזאת. ועל הגשמים כולם, עומד שלשלת השורשים שלהם גבוה מעל גבוה עד הכוחות הראשונים, וכל אחד עומד במעמדו ומתקיים במדרגתו וגבוליו כמו שהטביע לו הבורא יתברך, ואינו יוצא מהם. והשורשים כולם משפיעים לענפיהם כפי ההשתלשלות, מבלי שיוציאום מגבולם הטבעי כלל. ", 
                "<b>פעולות שלא בסדר ההשתלשלות</b><br><br> ב. ואמנם גזרה החכמה העליונה, שיהיה עוד לכוחות הפועלים בגשמים, מציאות פעולה שלא כסדר ההשתלשלות, דהיינו שיפעלו הם עצמם בגשמיות פעולות מתייחסות לחוקם ולא לחוק הגשמיות, והם פעולות, ישתנו בם הגשמיים מטבעם התמידי. והנה נתן לאדם יכולת שישתמש מן הנמצאות על הדרך הזה, כמו שנתן לו יכולת להשתמש מהם על הדרך הטבעי, ובאותו העניין עצמו שנתן לו ההשתמש בטבעי. <br><br>פירוש: כי כמו שאין ההשתמש בטבעי מוחלט ברצונו, כי אולם לא יוכל להשתמש בו אלא בדרכים ידועים ובגבולים מיוחדים, כי הנה לא יוכל לחתוך אלא בסכין וכיוצא בו, ולא יוכל לעלות אלא על ידי סולם, ולא יוכל לדחוק אלא הדברים הרכים, וכל כיוצא בזה. כן השימוש הרוחני לא ניתן לו אלא בגבולים ידועים ובדרכים מיוחדים, כפי מה שראתה החכמה העליונה היותו נאות. ", 
                "<b>האדם יכול להשתחרר מהגופניות</b><br><br> ג. ובכלל העניין הזה עוד, כי הנה כבר ביארנו היות האדם הרכבה של שני הפכים: גוף ונשמה. והנה נגבלה בו הנשמה ונקשרה בחוקים שנקשרה, כפי מה שגזר עליה חכמתו יתברך. ונמצא האדם מוגבל במצבו הגופני בחוקות הגוף ומשפטי החומר, ונשמתו קשורה בעבותות אלה לא תצא מהם. <br><br>ואולם רצה האדון, ברוך הוא, שיהיה דרך לאדם שיוכל להתפתח במקצת מקישורי הגופניות הזה ושלשלאותיו, ויגיעו לו עניינים שלא כמשפט הגופניות אלא כמשפט הרוחניות, ועל ידי זה תגיע לו השכלה והשגה ברוחניים וענייניהם, מה שהיה נעדר ממנו לפי מצבו הגשמי וגבוליו. וכן תעלה בידו יותר, העמדת המציאות כולם על המצב הטוב הנאות בהם, למעלה ולמטה בשורשים ובענפים. ", 
                "ד. והנה הכינה החכמה העליונה, שימצא ביטול לגבולים מגבולי טבע החומר והעולם הזה, המבדילים ומרחיקים את האדם מן הנמצאים הרוחניים וענייניהם. ויותר האדם מקישוריהם ויתייצב על מצב מעולה ממצבו הגשמי, עד שיותן לו קשר ועניין עם הרוחניים עודנו בעולם הזה בגופו החשוך. <br><br>ואולם לא כל גבולות הטבע הוחק שיבוטלו, אלא קצת מהם, אותם שראתה החכמה העליונה היותו נאות לכוונה הכללית של ההנהגה, וגם אלה בתנאים משוערים ודרכים ידועים בתכלית הדקדוק. אמצעים בהם ישתחרר האדם מגופניות", 
                "ה. ואולם התקינה חכמתו יתברך אמצעיים לאדם, שבהם יוכל להשיג התכלית הזה, אם ירצה וישתדל בם, דהיינו ביטול גבולי הטבע האלה ממנו והציב עצמו במצב שזכרנו, וכל עניינם תלוי במה שאפרשהו עתה. ", 
                "ו. ודע כי הנה נתבאר, שקיום כל המציאויות כולם בכללם ובפרטיהם אינו אלא האדון ברוך הוא. ונמצא שכל הנמצאות וסדריהם, בין מה שבכוחות העליונים, בין בנבראים הרוחניים, בין בגשמיים, אינם מתקיימים אלא במה שהוא יתברך שמו נמצא להם לתלות בו. <br><br>והנה הוא נמצא ומתגלה אל כל נמצאיו ומשפיע בם כפי מה שראוי להם לקיום עניינם. ונמצאו ההשפעות רבות ושונות, כפי ריבוי המקבלים ושינויים. ובהשפעות ההם תלוי מציאות כל המציאויות למחלקותם וכל ענייניהם. וכשימשכו ההשפעות ההם, יוולדו כל התולדות הנולדות מהם בכל השתלשלות הנמצאות כפי מה שסידר, ויקבלו המלאכים מאורו יתברך המתגלה עליהם מה שיקבלו, וישפיעו העליונים לתחתונים מהם, והתחתונים לתחתונים עד סוף ההשתלשלות כולו. ", 
                "<b>שמות האלוהים והשפעתם</b> <br><br> ואמנם רצה יתברך שמו להיות נקרא בשם, כדי שיוכלו ברואיו להתעורר אליו ולקרוא אותו, להזכירו ולהתקרב אליו. והנה ייחד לכבודו השם המיוחד, ואמר עליו \"זה שמי לעולם\" וכו' (שמות ג טו), והוא השם שנקרא בו על שם הכבוד בעצמו כפי מה שרצה ליקרא בשם. ואמנם כפי כל פרטי השפעותיו, רצה ונקרא בשמות שונים. והנה גזר וחוקק שבהזכיר ברואיו את שמו, יימשך להם ממנו הארה והשפעה, וכעניין שנאמר \"בכל המקום אשר אזכיר את שמי אבא אליך וברכתיך\" (שמות כ כא). ואולם כפי השם שיזכירוהו ויקראוהו בו, כך תהיה ההשפעה הנמשכת על ידי ההזכרה ההיא. <br><br>פירוש: כי ההשפעה שתמשך תהיה ממין אותה ההשפעה שעל סודה יתייחס לו יתברך השם ההוא. ואמנם בהימשך ההשפעה תיוולד בהכרח התולדה המחוקקת לה, ויתפשט העניין בכל ההשתלשלות מן הראש ועד הסוף וכמו שכתבנו. והנה הגבילה החכמה העליונה את העניין בגבולות ידועים ובתנאים מיוחדים, שכשתהיה ההזכרה נשלמת בהם, תמשך ההשפעה ההיא ותולד התולדה, ולא זולת זה. והנה בכלל ההשפעות שגזר שימשכו ממנו יתברך, סידר שימשכו השפעות, שבהגיעם למי שיקבלם, יבוטלו בכוחם גבולות מגבולות הטבע כמו שכתבו, ויתקשר האיש ההוא עם הנמצאים הרוחניים, ותגיע לו ידיעה והשכלה למעלה מההשכלה האנושית, ועניינים אחרים ענפי שורש זה, והוא עניין מדרגות הרוח הקודש והנבואה, וכמו שכתבנו לפנים עוד בסייעתא דשמיא. והנה גזר שהמשכת ההשפעות האלה, גם כן תהיה על ידי האמצעי שזכרנו, דהיינו שמותיו יתברך, המתייחסים לו על שם השפעות אלה, בכוון בהם במחשבת הלב, או בהזכיר אותם בפה, או צרף אותם בדברים עם התנאים מה שצריך שיחובר לזה, וכמו שכתבתי עוד בסייעתא דשמיא. ", 
                "<b>היציאה מגבולי הטבע</b> <br><br> ו. והנה הדבר ידוע, שאף על פי שכלל זה העניין אחד הוא, דהיינו היציאה מגבולי הטבע, הנה פרטי העניין רבים, כפי סדרי מציאות הנמצאות והדרגותיהם. כי כפי מה שטבע הנמצאות וסדרם נותן, כך יהיו פרטי ההשפעות המצטרכים להשלמת הדבר בכל בחינותיו, וכפי זה ירבו פרטי ההזכרה ותנאיהם. וביציאה הזאת עצמה שזכרנו, מדרגות על מדרגות ימצאו, ככל שאר כללי הדברים המתפרטים בפרטיהם. ויהיה מי שיצא מקצת הקישורים והגבולים, ומי שיצא מקצת יותר, ועוד נדבר מזה לפנים בסייעתא דשמיא. ", 
                "<b>האדם יכול להשתמש במציאות שימוש רוחני</b> <br><br> ז. והנה על היסוד הזה עומד המצא היכולת לאדם להשתמש בנמצאות בשימוש הרוחני וכמו שכתבתי למעלה, ולפעול פעולות גדולות וחזקות מה שאינו באפשרות השימוש הגשמי. וזה כי הנה האדון, ברוך הוא, הכין סדרי המציאויות וכונניותיהם על זה הדרך, שכולם נקשרים זה בזה, וכולם תלויים בהשפעותיו יתברך שזכרנו, באופן שכשתימשך אחת מן ההשפעות על ידי הזכרת אחד משמותיו יתברך כמו שכתבתי, הנה תולד מזה התולדה עד סוף ההשתלשלות. כי הנה הוא יתברך שמו ימצא לקוראיו באותו השם כפי מה שסידר ורצה, ויאיר אותו האור, וישפיע אותה ההשפעה, שבה תלוי מציאות העניין ההוא המבוקש, עד סוף העניין שבגשמיות. <br><br>ואמנם עוד עניין אחד חוקק הבורא יתברך שמו על זה הדרך, והוא, כי הנה המלאכים כולם בכל מדרגותיהם, הנה נמסר בידם כוח לפעול פעולות מה שנמסרו להם, והנה אינם פועלים בתמידות, אלא כפי הסדר שהוסדר להנהגה הטבעית התמידית של העולם. אמנם יש בכוחם שיכולים לפעול ממין הפעולה ההיא יותר ממה שפועלים בתמידות, וביותר כוח וחוזק שלא כסדר התמידי. ובזה הדרך יפעלו פעמים רבות במעשה הנסים והנפלאות, שיחודשו בעולם כפי רצונו יתברך בעת שירצה. ", 
                "<b>שימוש בשם האלוהים</b> <br><br>ואמנם רצה האדון, ברוך הוא, ונתן כבוד לשמו, שכשיוזכר על המלאכים לפי הסדר שסידר, דהיינו על מלאכי פעולה אחת, השם שנתייחס לו יתברך על שם ההשפעה שבה נתלה העניין ההוא כולו, הנה יוכרח המלאך לפעול באותו הכוח היתר שנמסר בידו לאותה הפעולה, כפי מה שיכריחהו המזכיר את השם עליו. <br><br>ונמצאו בעניין הזה שני שורשים: האחד הוא הזכרת שמו יתברך, כמי שקורא אותו שיענהו, וימשיך על ידי זה ממנו השפעה, שבהמשכה יחודשו עניינים מה שיחודשו. והשני - הכריח את המלאכים על ידי שמו יתברך, שיפעלו מה שבידם לפעול יתר על הסדר התמידי. <br><br>ואמנם אין שום אחד מן העניינים האלה מוחלטים לכל רצונו של האדם, אלא מוגבלים בגבולים ובתנאים, ומשוערים עד היכן יגיע היכולת להשתמש בהם, ובאיזה דרך יצליחו. וכבר אפשר שתימנע התולדה ויעוכב הפועל, אפילו באותו השיעור עצמו שניתן להשתמש בו, כמו שתימנע תולדת השימוש הטבעי גם כן בגזירתו יתברך אם יגזור על זה. ואולם לשורש האחד, שהוא הזכרת שמו יתברך להמשך ממנו ההשפעה, ודאי שיצטרך הקורבה אליו יתברך והדבקות בו. וכל מה שירבה העניין הזה, יצלח הדבר ביד העושה אותו, וכל מה שימעט - יתקשה עליו השגת התכלית. <br><br>ולשורש השני אין תנאי זה מצטרך, אף על פי שלא יניח מהיותו עוזר לו אם ימצא. כי הנה אחרי שהושם בסגולת השמות האלה שיוכרחו המלאכים בהזכרתם, הנה שבו גם הם ככל הכלים הטבעיים, שיפעל בם המשתמש בם כפי רצונו, אם ישתמש מהם בדרך שימושם כראוי. אכן הדבר ברור, שאינו ראוי והגון להדיוט שישתמש בשרביטו של מלך, ועל דבר זה אמרו ז\"ל, \"ודאשתמש בתגא חלף\" (אבות א יג). ואין היתר בדבר אלא לקדושים הקרובים לו יתברך ודבקים בו, שישתמשו בזה למה שיולד ממנו קידוש שמו יתברך ועשית רצונו באיזה צד שיהיה. וזולת זה, אף על פי שלא תמנע הפעולה למשתמש אם ישמור דרכי השימוש כראוי, ענוש ייענש על זדונו. וכבר אמרתי, שעל כל פנים אין הדבר מוחלט, אלא מוגבל בגבולות מה שראתה החכמה העליונה היותו נאות. וגם באותו הגבול עצמו, גזירתו יתברך תימנע התולדה כל זמן שירצה, כשתגזור חכמתו היות המניעה ראויה ונאותה. ", 
                "<b>תפקיד האדם - ביטול הרע</b> <br><br> ח. והנה אחרי היות גזרת חכמתו שיהיה בעולם טוב ורע, היה הסידור שימצא באמת הרע בכל המדרגות שאפשר לו לימצא, ותהיה העבודה לאדם שימנע ממנו השליטה והפעולה בכל דרכיו ומדרגותיו, עד שיוסר ענינו לגמרי מן הבריאה כולה. ואולם תראה שהאדון יתברך שמו, הנה אמיתת עניינו שוללת ממנו כל מין חסרון שיהיה, כמו שכתבתי בחלק א' פרק א', ורק בברואים אפשר שימצאו החסרונות והרעות. והנה היה הסידור שיבראו מדרגות טוב לברואים, וייברא להם ההפך שהוא הרע, שהוא המציאות מה שאפשר שיהיה לרע. ויבוא האדם בעבודתו ויסיר מעניינו ומן הבריאה כולה את הרע כולו, ויקבע בו ובבריאה את הטוב לנצח נצחים. <br><br>ועל כן היה הסידור, שכל עניין טוב ימצא כנגדו עניין רע, והוא מה שאמר הכתוב \"גם את זה לעומת זה עשה האלוהים\" (קהלת ז יד). ורק בדבר אחד יתר הטוב על הרע, שהטוב שורשו הוא שלמותו יתברך הקדום והנצחי, והרע אינו אלא דבר נברא לשיבוטל, ואין לו לשמש אלא כל זמן ההשתדלות של האדם שזכרנו למעלה. ", 
                "<b>כשפים ושדים</b> <br><br> ט. והנה על פי הדרך הזה, כמו שהמציא לאדם דרך להשיג בו הארה והשכלה ורוח הקודש שלא כדרך הטבע הגשמי, כן הוצרך שימצא לטוב הגדול הזה, ההפך, והוא שיוכל האדם להמשיך חושך ועכירות ורוח טומאה שלא כדרך הטבעי, והוא עניין טומאות הכישוף והדרישה של המתים, שהרחיקתנו התורה מהם. ועניינם הוא המשיך על ידי הזכרות בתנאים ידועים, השפעות הטומאה וזוהמה, מה שהוא הריחוק היותר גדול ממנו יתברך, הפך הדבקות בו ממש. <br><br>והדבר נמשך מאותם כוחות הרע שזכרנו בחלק א' פרק ה', שהושמו להם בגזירתו יתברך שמות יוזכרו בם, ויימשך על ידי זה מהם משך הטומאה במדרגות ידועות שלא כדרך הטבע, וכן יעשו על ידיהם מעשים שלא כמעשים הטבעיים, כמעשה החרטומים וזולתם, כפי מה שנמסר בכוח הפועלים ההם לפעול, ובאותם הגבולים שהושמו להם. וכן על ידי השדים יעשו מעשים כאלה, לפי מה שנמסר בידם גם הם שיעשו, ובגבולים המיוחדים להם. <br><br>והנה באותו השיעור שניתן להם היכולת לפעול, גזר האדון, ברוך הוא, שיידחו מפניהם פקידי הטבע, המחזיקים ענייני העולם על מצבם הטבעי, וכל המלאכים, המביאים ההשפעות כפי הסידור המסודר. ועל זה אמרו ז\"ל \"כשפים - שמכחישים פמליא של מעלה\" (חולין ז). אך לא יהיה זה אלא כשיעור ההוא ולא יותר. וגם באותו השיעור כבר אפשר שיידחו הם מכוח חזק מהם, ותימנע פעולתם בגזירתו יתברך. ועל זה אמרו: \"אין עוד מלבדו - ואפילו כשפים\" (חולין ז). וביארו, שזה למי שזכותו רב, שמן השמים יצילוהו וידחו את הרוצים להרע לו. והוא מה שאמרו \"שאני רבי חנינא דנפיש זכותיה\" (חולין ז)."
            ], 
            "On the Soul and Its Activities": [
                "<b>נפש האדם בשונה מבעלי חיים</b> <br><br> א. הנה כבר נתבאר בחלק א' פרק ג', עניין האדם שנמצא בו מה שלא נמצא בשום נברא אחר, דהיינו ההרכבה, שנרכבו בו שני מציאויות רחוקים ונבדלים זה מזה, הגוף והנשמה. וזה כי הנה יש באדם מציאות נפש כמו שיש לכל הבעלי חיים, משמשת להרגשה והשכלה החקוקה בטבעו. ועניין הנפש הזאת בכל הבעלי חיים הוא מציאות אחד דק מאוד, נמשך ובא בתוך הזרע אחרי היקלטו, והוא עצמו מתפשט והולך ובונה את הגוף כפי מה שראוי למין ההוא. וכן מתפשט עמו בהתגדלו, ובו תלוי ההרגש וכן ההשכלה הראויה למין ההוא. <br><br>כי הנה בבעלי חיים עצמם יש הפרש גדול בהשכלתם, והשכלת בני האדם נבדלת מהשכלת כולם הבדל גדול. ואולם כל זה נעשה בנפש הזאת כפי חוקה הטבעי, וכפי הכנת הכלים המשמשים לה, בכל מין ומין לפי מה שהוא. והנה בנפש האדם יבחנו בחינות וכוחות, כגון, הדמיון, והזכרון, השכל, והרצון, כולם כוחות בנפש, מוגבלים בגבולים ידועים ופועלים בדרכים מיוחדים. ", 
                "<b>הנשמה העליונה שבאדם</b> <br><br> ב. אמנם מלבד כל זה נמצא עוד באדם מציאות נפשיי נבדל ועליון מאוד, ואין התכלית בביאתו באדם אלא לקושרו בשורשים העליונים שיש לו ליקשר בם, להיות מעשיו מולידים תולדתם בכוחות העליונים בכוח גדול. ובמציאות הזה נמשך השפע הנשפע אל האדם מן המקורות העליונים, וממנו בנפש שזכרנו, וממנה בגוף. והנפש העליונה מנהגת את התחתונה ופועלת בה הפעולות המצטרכות בכל זמן מזמני האדם, לפי היחס שהוא מתייחס והקשר שהוא מתקשר עם העליונים. והנה הנפש הזאת מתקשרת בתחתונה, והתחתונה בחלק היותר דק שבדם, ונמצאו הגוף ושתי הנשמות מתקשרים זה עם זה. ", 
                "<b>הנפש מוגבלת בגלל היותה בגוף</b> <br><br> ג. והנה מפני הקשר הזה שנקשרת נפש זאת בגוף על ידי הנפש התחתונה, נמצאת מוגבלת בגבולות פרטיים, ונמנע ממנה ההשתתפות והעסק עם הנמצאים הרוחניים ונבדלים, כל זמן היותה מתקשרת עם הגוף, דהיינו כל ימי חיי האדם. ומתפעלת ממעשי הגוף להתקשר על ידם באור הבורא יתברך, או לנטות ממנו ולידבק בכוחות הטומאה, ובזה תלוי התכוננה לשלמות המעותד או התרחקה ממנו. והיא פועלת באדם ומנהגת את הנפש התחתונה ומדריכתה וחוקקת בה ציורי ההשכלה לפי הכנתה, ומולדת בה המחשבות והרצון כפי הצד אשר תיטה לו. ", 
                "<b>חלקי הנפש</b> <br><br> ד. ואמנם אף על פי שקראנוה על דרך כלל נפש אחת, הנה באמת היא בעלת חלקים רבים ומדרגות שונות. וכבר נוכל לומר שנפשות רבות הם, שמתקשרות זו בזו כטבעות השלשלת, וכמו שמכולם נבנית השלשלת ההיא כמו שראוי לה, כן מכל אלה המדרגות הנפשיות נבנה כלל הנפש העליונה שזכרנו, וכולם קשורות זה בזה, והאחרונה בנפש התחתונה, והתחתונה בדם וכמו שכתבנו. וכבר אפשר שיסתלקו קצת מן החלקים האלה בזמן מן הזמנים וישובו אחר כך, או יתווספו עליהם מדרגות וילכו להם אחר כך, ולא יראה רושם מכל זה בגוף כלל. כי כבר אין פעולת הנפשות האלה בגוף דבר מורגש, ואינם מוסיפים או גורעים לא בחיות ולא בהרגש. אלא פעולתם, במה שהוא ענינו של האדם באמתו ויחסו עם השורשים העליונים, כפי מה שהוא ראוי ליקשר בם. <br><br>והנה מכלל זה הוא עניין הנשמה יתירה שבאה בשבת קודש והולכת לה במוצאי שבת, ואין ביאתה ולא יציאתה נרגשים לגוף. והנה כלל חלקי הנשמה מתחלק לחמישה: ונקראים, נפש, רוח, נשמה, חיה, יחידה. ", 
                "ה. ואמנם יש לנשמה העליונה הזאת מקרים מיוחדים, ראויים לה כפי ענינה, ואף על פי שהיא נקשרת בקישוריה בגוף כמו שכתבו, נשאר לה קצת עניין עם הרוחניים, מה שאין קשרה בגוף מונע ממנה. אמנם אין נמשך ונולד מזה דבר מורגש וניכר בשכל האדם ומחשבתו, אלא לפעמים על צד המיעוט. והוא מה שאמרו ז\"ל \"אף על גב דאיהו לא חזי מזליה חזי\" (מגילה ז), שכבר הגיע העניין לנפש הזאת העליונה, ולא הגיע ממנה אל המחשבה והשכל ציור שלם, אלא קצת התעוררות ולא יותר. ", 
                "<b>החלום</b> <br><br> ו. ואולם ראתה החכמה העליונה לחלק הזמן לשני חלקים: האחד לפועל הבריות, והאחד למנוחתם. והיינו היום והלילה, כי היום הוא זמן המעשה, והלילה זמן המנוחה. ושם בטבע הבעלי חיים שישנו, כדי שתהא להם ולרוחותיהם מנוחה מעמלם. ובאותו הזמן יחליף מציאותם כוח, בכל חלקיו הגופיים והנפשיים, וישובו חדשים לבקרים לעבודתם כבראשונה. <br><br>והנה בהיות האדם ישן, כוחותיו נחות והרגשותיו שקטות והשכלתו גם כן נחה ושוקטת. ורק הדמיון לבדו יפעל וילך וידמה ויצייר עניינים, כפי מה שיזדמן לו משארית מה שנצטייר בו בעת היקיצה, ומה שיגיע אליו מן האדים והעשנים העולים אל המוח, אם מן הלחות הטבעית, ואם מן המאכלים. וזה עניין החלומות אשר לכל בני האדם. ואמנם חוקק הבורא יתברך עוד, שהנפש העליונה שזכרנו תינתק קצת באותו הזמן מקישוריה הגופניים, וחלקים ממנה, דהיינו עד הרוח, יהיו מתעלים ומתנתקים מן הגוף, ורק החלק האחד שהוא הנפש יהיה נשאר עם הנפש התחתונה. <br><br>והנה החלקים המנותקים ישוטטו במה שהונח להם, ויהיה להם עסק ועניין עם הרוחניים, עם פקידים פקידי הטבע, או עם מלאכים ממלאכי החבלה, או עם השדים, כפי מה שיזדמן להם לפי סבה מהסבות. ולפעמים תמשיך העניין מה שהשיגה, בהשתלשלות עד הנפש התחתונה, ויתעורר מזה הדמיון ויצייר ציורים כפי דרכיו. וכבר אפשר שהעניין שהשיגה יהיה אמיתי או כוזב, כפי האמצעי שעל ידו השיגתהו, וזה העניין עצמו ימשך עד הדמיון ויצטייר בדרכיו, לפעמים בבלבול גדול ובתערובת רב, מן הציורים הנפסדים הנמשכים מן הציורים הנפסדים הנמשכים מן האדים, ולפעמים ביותר בירור. <br><br>וכבר תגיע לאדם הודעה וגילוי אזן על ידי אמצעי הזה, ממה שעתיד לבא עליו. ויקרה זה בגזירתו יתברך, שיודע הדבר לנשמה, על ידי אחד מן המשרתים מאיזה מין שיהיה, וימשך הדבר עד הנפש, ויצטייר בדמיון בסיתום או בבירור כפי מה שתגזור החכמה העליונה. ועל דבר זה נאמר \"בחלום חזיון לילה וכו' אז יגלה אזן אנשים\" (איוב לג). <br><br>נמצא כלל החלומות - ציורי הדמיון, מצד עצמו או מצד מה שתעירהו הנשמה לפי מה שתשיג. ואולם אין הפועל בכל אלה אלא אחד מן הכוחות הרוחניים שמודיע לנשמה, והנשמה ממשכת עד הדמיון כמו שכתבנו. <br><br>ואם הכוח ההוא ממשרתי הקודש, יהיה הדבר אמת, ואם מכוחות ההפך, יהיה הדבר כוזב, והוא מה שאמרו \"כאן על ידי מלאך כאן על ידי שד\" (ברכות נה). ובכולם יש תערובת של הציורים הנפסדים של הדמיון עצמו, והוא מה שאמרו \"אי אפשר לחלום בלא דברים בטלים\" (שם). אך עוד חלומות אחרים נמצאים, והם חלומות הנבואה, ונבאר ענינה בפני עצמה בסייעתא דשמיא."
            ], 
            "On Divine Inspiration and Prophecy": [
                "<b>רוח הקודש</b> <br><br> א. הנה חוקק הבורא יתברך בטבעו של האדם, שיהיה מתלמד מבין ומשכיל בהשקיפו על הנמצאים ובחינותיהם, וממה שמתגלה לפניו יתבונן וידרוש את שאינו מתגלה, עד שישיגהו ויעמוד עליו, וזהו דרך ההשכלה הטבעית. אמנם עוד גזר, שימצא לו השכלה מעולה מזו מאוד, והיא ההשכלה הנשפעת, והיינו שיושפע לו שפע ממנו יתברך על ידי איזה אמצעיים שהכין לזה, ובהגיע השפע ההוא אל שכלו, יוקבע בו ידיעת עניין מה בבירור בבלתי ספק ובבלתי טעות, וידע הדבר בשלמות סבותיו ותולדותיו, כל דבר במדרגתו. ועניין זה נקרא רוח הקודש. ", 
                "ב. והנה בדרך זה ישיג עניינים מה שבגדר ההשכלה הטבעית, אך ביותר ברור וכמו שכתבתי, וישיג גם כן עניינים מה שאין בגדר ההשכלה הטבעית שתשיגם, ומכלל זה העתידות והנסתרות. ", 
                "ג. ואולם מדרגות על מדרגות נמצאו בדבר, בין בעניין כוח השפע הנשפע, בין בזמן השפעו, בין בדרך הגיעו אל האדם, ובמהות הדברים המתגלים ונודעים לו על ידי זה. אמנם בכולם תהיה ההשפעה בדרך שירגיש בה המושפע בבירור. אכן עוד יקרה, שיושפע בלב האדם שפע שיעמידהו על תוכן עניין מהעניינים, אך לא ירגיש בו המושפע אלא כמי שנופלת מחשבה בלבבו, ויקרא זה לפעמים על דרך הרחבה \"רוח הקודש\" בדברי חז\"ל, או השפעה נסתרת. אבל רוח הקודש באמת הוא שיהיה ניכר ונרגש בבירור לבעליו, וכמו שכתבתי. ", 
                "<b>נבואה</b> <br><br> ד. ואמנם למעלה מכל זה יש מעלה אחרת, והיא הנבואה. ועניינה, שיגיע האדם ויתקשר בבורא יתברך שמו ויתדבק בו דבקות ממש, באופן שירגיש ההתדבקות וישיג מה שהוא מתדבק בו, דהיינו כבודו יתברך, על הדרך שנבאר לפנים. ויהיה הדבר ברור אצלו ומורגש ממנו בלי ספק כלל, כדרך שלא יסתפק בדבר גשמי שירגישהו בחושיו. והנה עיקר הנבואה הוא השיג הדבקות והקשר הזה, עודו בחיים, שזה שלימות גדול ודאי. ואולם יתלווה לזה ידיעות והשכלות, כי אמנם ישיג על ידי זה עניינים אמיתיים ונכבדים מאוד מסתרי סודותיו יתברך, וישיגם בבירור בדרך ההשכלה הנשפעת שזכרנו, וביותר כוח מבעל רוח הקודש, וכמו שאכתוב עוד בסייעתא דשמיא. ", 
                "ה. אך דרך ההשגה הזאת הוא, שתהיה על ידי אמצעיים, שלא יתדבק האדם ולא ישיג את כבודו יתברך כמי שרואה את חברו לפניו, אלא על ידי משרתים, ישמשו להשגה שימוש הזכוכית לעין, שעל ידם יושג הכבוד. אך המושג באמת יהיה הכבוד ולא אחר, אלא שתשתנה ההשגה כפי שינוי האמצעיים, כראייה באספקלריות. ויבחן בזה מדרגות: הריחוק והקירוב ובהירות האספקלריא ועכירותה. ", 
                "<b>התגלות האלוהים</b> <br><br> ו. והנה בהיגלותו יתברך ובהשפיע שפעו על הנביא, יגבר עליו תגבורת גדול, ומיד חומרו וכל איברי גופו יזדעזעו ויחשבו להתהפך, כי זה מחוק החומר שלא לסבול גילוי הרוחניות, כל שכן גילוי כבודו יתברך. והנה הרגשותיו יבוטלו, וגם פעולותיו הנפשיות לא יפעלו כלל מעצמן, אבל תשארנה כולן תלויות בו יתברך ובשפעו הנשפע. והנה מצד ההתדבקות שנשמתו מתדבקת, יתווסף בה מציאות השכלה חוץ מגדר כל ההשכלה האנושית לגמרי, כי תהיה השכלה בה לא מצד מה שהיא בעצמה, אלא מצד היות השורש העליון מתקשר בה, ואז מה שתשיג יהיה בדרך יותר נשגב ממה שהוא המושג ממנה מצד עצמה. <br><br>ובזה יפה כוחו של הנביא מבעל רוח הקודש אפילו בהשגת הידיעות, כי הרי הוא משכיל בהשכלה עליונה מכל השכלה שאפשר לאדם, והיא השכלה בבחינת היותו קשור בבוראו. והנה גילוי כבודו יתברך הוא יהיה הפועל בכל מה שימשך לנביא בנבואתו. והנה ממנו יימשך בכוח הדמיון שבנפש הנביא, ויצוירו בו עניינים מה שיוכרח בו מכוח הגילוי העליון ולא מצד עצמו כלל. ומתוך הדמיונות ההם תימשך בו מחשבה והשכלה, שחקיקתה תהיה מכוח הכבוד המתגלה, ויישאר העניין קבוע בשכלו, שגם כאשר ישוב למצבו האנושי תימצא הידיעה בו בבירורה. זה כלל עניין הנבואה לכל הנביאים, אך פרטי המדרגות רבים, וכמו שנבאר לפנים בסייעתא דשמיא. ועל הכל מדרגתו של משה רבנו ע\"ה, שהעידה עליו התורה, ולא קם עוד נביא בישראל כמשה אשר ידעו ה' פנים אל פנים."
            ], 
            "On the Prophetic Experience": [
                "<b>השגות הנביא</b> <br><br> א. הנה הנביא, כשיגיע למדרגת הנבואה בשלמות, ישיג את כל המגיע לו בהשגה ברורה ובידיעה שלמה. פירוש: כי אף על פי שלפי ההדרגה שזכרנו בפרק הקודם, יקדמו לו הדמיונות, ואחר כך יגיע אל המחשבה כפי הדרכים שזכרנו, הנה בהגיעו אל בירור נבואתו, ישיג היותו נביא באמת. פירוש: היותו מתקשר בו יתברך, והיותו יתברך שמו מתגלה לו ופועל בו כל אותם הפעולות. וישיג היות הדמיונות אשר נצטיירו בו, דמיונות נבואיים נפעלים משפעו יתברך השופע עליו, והקבע בו ידיעת העניין אשר ייקבע על ידי שפעו זה, ולא יישאר לו שום ספק לא בנבואתו ולא בבחינותיה, לא הקודמות ולא הנמשכות. ", 
                "<b>בני הנביאים</b> <br><br> ב. וממה שצריך שתדע, שהנה לא יגיע הנביא אל המדריגה העליונה בפעם אחת, אבל יעלה מעלה אחר מעלה עד הגיעו אל הנבואה השלמה. ויש בדבר התלמדות, כמו כל שאר החכמות והמלאכות שיעלה האדם במדרגותיהם, עד שיעמוד על בורין. וזה עניין \"בני הנביאים\", שהיו עומדים לפני הנביא להתלמד בדרכי הנבואה מה שהיה מצטרך לזה. ", 
                "<b>נבואה \"חלשה\"</b> <br><br> ג. והנה אפשר שיגיע גילוי ממנו יתברך אל אדם, והוא לא יכיר בו כמו שיכיר הנביא, אלא יחשבהו בא מן המורגשות, עד שיגבר עליו השפע הנבואיי ואז יכיר העניין כמות שהוא באמת. ומן המין הזה הייתה קריאת ה' לשמואל, שלא התנבא מתחילה ולא שפע עליו השפע, אלא שנגלה עליו קול כקול מורגש, ולא השיג בזה יותר. אבל אחר כך שפע עליו השפע, והכיר והשיג הנבואה בדרכיה. וכן מראה הסנה למשה, בתחילה לא נגלה לו אלא כמורגשות, וראה הסנה בוער באש, והקב\"ה קראו כקולו של אביו. אך אחר כך שפע עליו השפע, והשיג הנבואה לאמתה. ", 
                "<b>הלימוד למתלמדים</b> <br><br> ד. ואולם יתלמדו המתלמדים בנבואה בעניינים ידועים, מה שימשיך עליהם השפע העליון, ויבטל מניעות חומר הגוף, וימשיך גילוי אורו יתברך וההדבקות בו. וכללם - כוונות והזכרות שמות הקדושים, והלולים בתהילות יצורפו בם שמות בדרכי הצירופים, וכמו שכתבתי למעלה. וכפי מה שיהיו זוכים במעשיהם ומזדככים והולכים על ידי עניינים האלה, כך יתקרבו אליו יתברך, ויתחיל השפע ויושפע עליהם, וישיגו השגות אחר השגות עד שיגיעו אל הנבואה. <br><br>והנביא המובהק ויודע כבר דרכי הנבואה על נכון, ילמדם כל אחד לפי הכנתו מה יעשו להשיג את התכלית המבוקש. וכן כשיתחילו הגילויים עליהם, ילמדם הנביא כפי עניין הגילוי המתגלה, ומה שיחסר עוד להם מן התכלית אשר הם מבקשים. והנה יצטרכו למלמד ומדריך, עד עומדם על בוריה של הנבואה בשלמות. כי אף על פי שכבר יתחיל בגילוים והשפיע עליהם השפעות, לא מפני זה ימצאו מגיעים אל סוף העניין מיד. אבל הדרכה רבה יצטרכו להגיע אל הסוף על נכון, כל אחד לפי מעלתו והכנתו. ", 
                "<b>הבדל בין הנביאים</b> <br><br> ה. ואמנם גם אחרי השיגם מעלת הנבואה יבחנו הנביאים זה מזה במעלה ומדריגה, בין בכמות בין באיכות. פירוש: כי יש שיתנבא פעמים רבות, ויש שלא יתנבא אלא מעט. וכן באיכות הנבואה עצמה, יש שישיג התדבקות גדול בו יתברך, וישכיל השכלות גדולות מאוד, ויש שהתדבקותו לא יהיה כל כך, וכן השכלתו. אמנם בזה יושוו כל המתנבאים, שיהיה להם דבקות ניכר להם בו יתברך, וגילוי ממנו יתברך אליהם, ניכר אליהם בבירור שלא יסתפקו בו, אלא שבהתדבקות עצמו ובגילוי וההשכלה, יבחנו המדרגות הרבות שיבחנו. ", 
                "<b>שליחויות הנביאים</b> <br><br> ו. וממה שיגיע לנביאים, הוא היותם משתלחים בשליחות ממנו יתברך. והיינו, כי לא זה הוא עצם הנבואה, ואינו מוכרח כלל בנביא שישתלח לאחרים, אבל עצם הנבואה כבר ביארנוהו שהוא התדבק בו יתברך, והיגלותו יתברך אליו. ויתלוו לזה הידיעות וההשכלות שיתלוו. ומן המקרים שקורים פעמים רבות לנביאים, הוא הישלחם לאחרים. וכבר אפשר שיגיע זה אל נביא מובהק ובקי מאוד בדרכי הנבואה, ויודעם על בורים; ואפשר שיגיע אל מי שלא יהיה כל כך בקי ומלומד בזה. ומצד זה אפשר שיקרו טעויות לנביאים: לא במה שיתנבאו, אלא במה שיעשו הם מדעתם, ולא ישלימו מה שראוי בשליחותם וייענשו. וכמעשה הנביא של ירבעם שעבר על דברי עצמו, ונמשך לו מהיותו בלתי מדוקדק בדרכי הנבואה, וכמאמר חז\"ל בש\"ס (סנהדרין פט). ", 
                "<b>ייתכן שיתעלם מן הנביא חלק מנבואתו</b> <br><br>ז. והנה עוד אפשר לנביא מן הנביאים שישיג עניין אמיתי בנבואתו, אך לא ישיג כל העניינים האמיתיים שנכללו בה. דרך משל, נבואתו של יונה בן אמיתי, שנאמר לו ונינוה נהפכת, ונכללו בדיבור הזה שתי הבנות אמיתיות, אחת - העונש שהיה מעותד להם כפי חטאם, והשנית - מה שהיה צפוי לפניו יתברך שיקרה בהם, דהיינו שיהפכו מרעה לטובה. ואולם אילו לא היה נכלל באמת בדיבור אלא עניין העונש לבדו, כשהיה הקב\"ה שב וניחם על הרעה, היה מגלה הדבר לנביאים, ובפרט ליונה, שהיתה מתחדשת עליהם גזירה זולת הראשונה. אמנם בהיות שכלל הקב\"ה בדיבור האחד שתי ההבנות, לא הוצרך חידוש גזירה עליהם, אלא שנתקיים הדיבור בהבנה השניה ולא בראשונה. אכן יונה לא השיג בתחילה אלא ההבנה הראשונה ולא השניה, והוא מה שאמרו חז\"ל \"יונה איהו דלא אבחין\" (סנהדרין פט). ", 
                "<b>סוגים שונים בנבואה</b> <br><br> ח. ואמנם צריך שתדע, שהנה בנבואת המתנבאים ייבחנו שתי הבחנות: הראשונה העניין, והשניה הדברים והמילות. וזה, כי הנה יש שישיג הנביא עניין מהעניינים, ולא יוגבל לו במילות, אלא יגידהו הנביא במילות כרצונו. ויש שישיגו עניין מוגבל במילות גם כן, כגון נבואותיהם של ישעיה, ירמיה ושאר הנביאים הנכתבים לדורות, שהנה נגבלו מילותיהם בנבואה לכלול עניינים רבים כאחד. וגם בזה תשתנה המליצה כפי הכנת הנביא עצמו ודרכיו, וגם ישתנה לטבע לשונו ודרך דיבורו. ופעמים רבות ניתן לנביאים לעשות מעשים עם נבואתם, כגון אזורו של ירמיה, ועולו, ולבנה של יחזקאל, ורבים כאלה. ועניינם היה, שעל ידי המעשים ההם היו מתעוררים כוחות מכוחות העליונים, מה שהיה מצטרך לפי אמיתת העניין שעליו הייתה הנבואה בכל בחינותיו, ומאז היו מזדמנים ונפקדים להוציא הדבר לפועל בזמן הראוי לו. ", 
                "<b>נביא בתחילת נבואתו</b> <br><br> ט. עוד צריך שתדע, כי הנה תואר נביא באמת ובדקדוק לא יאות אלא למי שכבר השיג הנבואה על בוריה, ונתברר לו היותו מתנבא ממנו יתברך וכמו שכתבתי למעלה. ומי שהגיע לזה לא יישאר לו ספק בנבואתו כלל, ולא ייפול בו טעות בנבואתו. אמנם על דרך הרחבה יתואר בתואר זה גם מי שיתחיל בהשגות הנבואיות, והגיע לו גילוי חוץ לגדר האנושי. ואולם מי שלא השיג אלא השגות אלה, אינו עדיין בטוח בעניינו, ואפשר לו שייכשל, וכעניין נביאי אחאב שנבאר לפנים בסייעתא דשמיא. ואמנם היודעים דרכי הנבואה על בוריים, יודעים כל זה על נכון, יודעים המכשולות האלה שאפשר שימצאו, ומכירים סימניהם, והדרך לינצל מהם עד הגיע אל אמיתת הנבואה. ואלה היו מלמדים את התלמידים כמו שכתבתי למעלה, וממלטים אותם מן הטעויות, ומעמידים אותם על האמת. ", 
                "<b>נביאי שקר</b> <br><br> י. ואולם עיקר העניין הזה הוא מה שכתבנו בחלק ראשון פרק חמישי, מאותם כוחות הטומאה שנמצאים בעולם, ופועלים כפי מה שהוחק בטבעם ונמסר בידם. והנה יש בכוחם שיטעו את האדם, במה שישפיעו עליו השפעות בדרכים כעין דרכי הנבואה האמיתית, ויגלו לו עניינים אמיתיים וכוזבים, ויחדשו לו קצת עניינים נפלאים. וכמו שאמר הכתוב בפירוש בנביא השקר, \"ונתן אליך אות או מופת ובא האות והמופת\" (דברים יג). והנה דבר זה אפשר שיקרה לאדם שלא ברצונו, ואפשר שיקרה לו ברצונו. והיינו שאפשר שיקרה לו מקרה זה והוא לא השתדל עליו, או השתדל על הפכו, והגיע לו זה מפני שלא נשלם במעשיו והשתדלותו. ואפשר שיגיע למי שרצה בו ברשעו והשתדל להשיגו, והיינו שילך אחרי הכוחות האלה וישתדל להידבק בם ברצונו להשיג מהם מה שיחפוץ להשיג, דהיינו שיגלו לו עניינים כמו שכתבתי, שבהם יחזיק עצמו לפני בני האדם לנביא, ויסיתם כמו שיחפוץ, או יתכבד בעיניהם. <br><br>ומן המין הזה היו נביאי הבעל והאשרה, שהנה היו משתדלים בזה עד שהיו מתדבקים בכוחות האלה, ומשיגים ידיעת קצת דברים שעל ידיהם היו מפתים המאמינים בם, וכן מחדשים בכוח זה נפלאות לאות על נבואתם וכמו שכתבתי. ואמנם הם בעצמם היו יודעים שאין זה להם אלא מצד הטומאה מה שבחרו להם, ולא היו חושבים בעצמם שהם נביאים, אלא ברשעת לבבם היו עושים כן. אך גם למי שלא השתדל על זה, היה אפשר שיקרה זה כמו שכתבתי, ועל כן היו צריכים המשתדלים לנבואה למלמד מובהק שילמדם, כמו שכתבתי, ועל ידו היו ניצולים. וכל זה, עד שיגיעו למדרגת הנבואה באמת, כי כיון שהגיעו לה כבר ראו ההפרש הגדול והכירוהו, ואי אפשר להם עוד שיסתפקו בזה כלל וכמו שכתבתי. ", 
                "<b>צדקיה בן כנענה וחבריו</b> <br><br> יא. והנה מן הדרך הזה היה העניין שקרה לנביאי אחאב ברוח שפיתם (מלכים א כב). וזה, כי הנה מפני מעשיו נגזר עליו שילך וייפול ברמות גלעד. והיה ראוי שיהיה לו פיתוי חזק שעל ידו ימשך וילך אל המלחמה ההיא ולא ייסוג ממנה, אף שקרה לו מה שהיה ראוי שימנעהו, וכמה שאירע לו באמת, שאמר לו יהושפט \"דרש נא כיום דבר ה'\", ולא הספיק לו נבואת הנביאים ההם, שכל זה היה צפוי לפניו יתברך. <br><br>והנה בהיות המשפט נערך לפני בית דין שלמעלה, היו מקטרגים ומלמדים זכות, ומזמנים עניינים לפתותו. ונמצא היותר הגון עניין הרוח, והוא כי כל אותם נביאי השקר היו מתנבאים לעיניו ובפניו של אחאב, והיינו שהיו עושים אותם המעשים ומשתדלים באותם העניינים שעל ידיהם נמשך גילוי הנבואה. והנה הם לא היו משתדלים אלא להמשיך גילוי הטומאה שזכרנו למעלה ולא יותר, אלא שהיו מרמים במלך ומראים לו שממשיכים גילוי אורו יתברך. אמנם על כל פנים היו משתדלים בהמשכה לפניו, והיה נמשך עליהם באמת הגילוי אשר היו מבקשים. ודבר זה היה נעשה לעיני המלך להתחזק יותר באמונה בם. והוא שאמר הכתוב, וכל הנביאים מתנבאים לפניהם. <br><br>והנה מה שהיה נמשך להם באותה הנבואה הטמאה, היו מילות אלה, \"עלה והצלח ונתן ה' ביד המלך\", אלה היו הדברים שהיה הרוח ההוא מדבר בפיהם, ולא היו טועים הם בעצמם, כי הם היו יודעים השתדלותם מה היה, אלא אחאב היה טועה בהם ומתפתה, עד שלא האמין לדברי מיכיהו מרוב אמונתו במה שהיה רואה בנביאי השקר שלו. ואמנם צדקיה בן כנענה הוסיף על שאר הנביאים ההם, כי הם לא אמרו אלא כפי מה שנמשך להם מאותו הרוח, אך צדקיה הוסיף לעשות כעין מה שהיו עושים נביאי האמת. וזה, כי כבר האמין בגילוי ההוא וחשב היותו אמיתי ונמשך מלפניו יתברך, עד שהזיד לומר \"כה אמר ה' באלה\" וכו'. <br><br>והנה הוא לא לומד בדרכי הנבואה האמיתית כראוי ולא הבחין בין השקר והאמת, ועל כן אמרו ז\"ל עליו, שאמר מה שלא שמע, וכן אמרו \"רוח נבות אטעיתיה\", ואמרו עוד \"איבעי ליה למידק\", כפי מה שהזהירו יהושפט, ש\"אין שני נביאים מתנבאים בסגנון אחד\" (סנהדרין פט). והנה באמת קרה לנביאים ההם באותו הזמן גילוי יותר ממה שהיו רגילים להשיג, ובדרך שונה ממה שהיו רגילים, עד שטעה צדקיה ונדמה לו שאותה הפעם הייתה נבואתו אמיתית, אף על פי שהשתדלותם לא היה אלא לצד הטומאה כמו שכתבתי, אבל זאת הייתה נסבה מאת ה' וכמו שכתבתי, והבן היטב."
            ], 
            "On Moshe's Unique Status": [
                "<b>בין הנביאים למשה</b> <br><br> א. הנה מדרגות הנבואה על דרך כלל יתחלקו לשתים: אחת - מדרגת כל הנביאים חוץ ממשה רבנו ע\"ה, והשניה - מדרגת משה רבנו ע\"ה. והקב\"ה בעצמו חילקם בחילוק זה, וביאר הבדלם ככתוב \"אם יהיה נביאכם ה' במראה אליו אתודע\" וכו', \"לא כן עבדי משה\" וכו' (במדבר יח ו-ח). ", 
                "<b>נבואה במראה או בחלום</b> <br><br> ב. כלל כל הנביאים חוץ ממשה, נבואתם על ידי מראה או חלום, וכמו שכתוב \"במראה אליו אתודע בחלום אדבר בו\". והיינו שהקב\"ה משתמש מן החלום החקוק כבר בטבעם של בני האדם, להיות לאמצעי להמשיך על ידו הנבואה לנביא. ולא שהנבואה והחלום ממין אחד, אלא שהחלום הוא דבר הגון לפני חכמתו יתברך שיהיה אמצעי להמשך הנבואה על ידו. ולא אמרו ז\"ל \"חלום אחד מששים בנבואה\" (ברכות נז) - אלא מצד היות בו הגדה והודעה למעלה מגדר ההודעה הרגילה לבני האדם כפי חוק השכלתם, וכמו שכתבתי למעלה. ", 
                "<b>החלום</b><br><br> ג. והנה בהתגבר שפע הנבואה על הנביא, יצא מהרגשותיו וחושיו וישתקע כמו בשינה, ותישאר מחשבתו כמחשבת הישן וחולם, ואז תימשך לו הנבואה. ואמנם אפשר שיגיע הדבר הזה אל הנביא בעת יקיצתו, על הדרך שזכרנו, ואפשר שבשכבו על מיטתו בחלום הלילה תימשך לו הנבואה. אמנם על כל פנים, לא תגיעהו הנבואה, אלא אחר היותו חוץ מחושיו ומשוקע באותה התרדמה. אמנם אפשר שיקרה הדבר במיעוט זמן, וישוב תכף אל מצבו הראשון, אלא שבעת התנבאו יצא מן ההרגש ונשתקע בתרדמה לשעה, עד שיקבל הנבואה. ", 
                "<b>\"אספקלריה\"</b><br><br> ד. ואמנם ראייתם של הנביאים אינה כמי שרואה את חברו לפניו, אלא כמי שרואהו מאספקלריא. ולא מאחת, אלא כמי שרואה מתוך אספקלריות רבות, שנעתק בהן הציור מזו לזו. אך הנראה הוא אחד ודאי, ותנועותיו נראות מתוך האספקלריות, אף על פי שאין מביטים אליו באורח מישור. ולא עוד, אלא שאין ראייתם אלא כמי שרואה מתוך אספקלריא בלתי מצוחצחת, שאי אפשר לו לראות הנושא בבירור גמור. כך אי אפשר להם לראות הכבוד אפילו אחר כל העתקי הציורים הללו בבירור, אף על פי שמה שרואים באמת הוא כבודו יתברך, ואין בזה ספק אצלם כלל. <br><br>וגם בכל זה יש מדרגות רבות והבדל בין נביא לנביא, שיש שאספקלריא שלו מצוחצחת משל חברו ומשיג ביותר בירור. ואולם הנביא המשיג כל זה, משיג העניין לאמיתו, דהיינו כי הנה מתברר אצלו שהמתגלה ומתוודע אליו הוא הבורא יתברך, ומשיג עניין האספקלריא, מציאותו וסודו, ומשיג ומשכיל ההשכלות הנשפעות לו באמת ובבירור. וכמו שכתבתי למעלה בפרק ג'. ואמנם כמו שהתוודע הכבוד אליו הוא על ידי כל העתקי הציור האלה, כן הידיעות המגיעות לו, הם על ידי חידות ומשלים ובדרך החלום, שהוא האמצעי שעל ידו הנבואה מגעת, וכמו שכתבתי למעלה. ", 
                "<b>נבואת משה</b> <br><br> ה. אך נבואתו של משה היא בדרך יותר עליון מכל זה, והוא: אחד, שלא היה צריך לצאת מחושיו והרגשותיו ולא לחלום כלל, אלא הייתה הנבואה מגעת לו עודו במצבו התמידי, וזהו שנאמר בו \"פה אל פה אדבר בו\". והיה מתגלה לו העניין כמי שרואה מתוך אספקלריא אחת לבד, והיא עצמה מצוחצחת, וכן הידיעות היו מגיעות לו בבירורם ולא על ידי חידות, והוא שנאמר \"ומראה ולא בחידות\". ואולם גם לו היה הכבוד מתגלה כפי מה שאפשר לו לקבל, וכמי שדיוקנו מצטייר בתוך המראה, כי זולת זה אי אפשר לאדם שישיג את בוראו, אבל היה בדרך שלפחות הציור ההוא היה משיגו כולו ובבירור, כמי שרואה באספקלריא מצוחצחת ומאירה שאין עיכוב לראייתו. ועל זה נאמר \"ותמונת ה' יביט\", כי אותו הציור המצטייר שהוא התמונה, היה מביט אותו יפה יפה. מה שאין כן שאר הנביאים, שאפילו אותו הציור לא היה אפשר להם שיעמדו עליו היטב. והנה מתוך הציור שהיה משיג, היה משכיל השכלה גדולה וברורה מאוד יותר מכל שאר הנביאים וכמו שכתבתי. ", 
                "<b>בין שאר הנביאים למשה</b> <br><br> ו. ועוד הבדל היה בין שאר הנביאים למשה, ששאר הנביאים לא היה בידם להינבא בכל שעה, אלא בשעה שהיה הבורא יתברך רוצה, היה משרה שפעו עליהם ומתנבאים. אך משה, הדבר היה תלוי ברצונו, והיה מסור בידו להתקשר בו יתברך ולהמשיך אליו הגילוי כפי הצורך. עוד, שאר הנביאים לא היו משיגים אלא עניינים פרטים מה שהאדון, ברוך הוא, היה רוצה לגלות להם, אך משה זכה שיגלו לו כל סדרי הבריאה, וניתן לו רשות לחקור את הכל ולחפש הכל, ונמסרו בידו כל המפתחות שנמסרו לבן אדם מעולם, והוא מה שאמר הכתוב \"בכל ביתי נאמן הוא\", וכן נאמר \"אני אעביר כל טובי על פניך\" (שמות לג יט). ", 
                "<b>השגת הנביא: אין תמונה, וראיית ציור</b> <br><br>ז. והנה הנביאים כולם, כמו שהיו משיגים הציור שהיה מצטייר להם מן הכבוד כמו שזכרנו, והיו משיגים סוד הציור וענינו. פירוש: סוד הימצא זה העניין שיהיה הכבוד מצטייר, ואיך נמשך זה, ומה הכוונה בכל זה. וכן היו משיגים השכלה אמיתית בסודות גדולתו יתברך על ידי הציור ההוא - כן היו משיגים אמיתת הדבר, שבו יתברך באמת אין שום ציור כלל, ושאין הציור ההוא אלא דבר נעשה לעיני הנביא ברצונו יתברך על הטעם הידוע אצלו. <br><br> ועל דבר זה נאמר לישראל \"ותמונה אינכם רואים זולתי קול\". וכן \"כי לא ראיתם כל תמונה\" דברים ד). כי הנה שני הדברים השיגו באמת, השיגו תחלה שאמיתת מציאותו יתברך אין בו שום ציור כלל ועיקר, והוא משולל מכל אלה הדמיונות לגמרי. ואחר הידיעה הזאת נתגלית להם גם כן תמונה מן התמונות הנבואיות, שעליה נאמר, \"ויראו את אלקי ישראל\" וכו'. ולזה קראו החכמים ז\"ל (ספרי במדבר יב, ח) מראה דיבור, שאינו מראה הכבוד באמת, אלא מראה שמצטייר מכוח הדיבור, שהוא כעניין הציור המצטייר באספקלריא, וכמו שכתבתי למעלה, שעל ידו משיגים פרטי עניינים בסודות אלוהותו יתברך ובריאתו והנהגתו, וכמו שביארנו."
            ]
        }, 
        "Part One": {
            "On Mankind": [
                "<b>בחירה חופשית</b> <br><br> א. כבר זכרנו היות האדם אותה הברייה הנבראת לידבק בו יתברך, והיא המוטלת בין השלמות והחסרונות, והיכולת בידו לקנות השלמות. ואולם צריך שיהיה זה בבחירתו ורצונו. כי אלו היה מוכרח במעשיו להיות בוחר על כל פנים בשלמות, לא היה נקרא באמת בעל שלמותו, כי איננו בעליו, כיון שהוכרח מאחר לקנותו, והמקנהו הוא בעל שלמותו, ולא הייתה הכוונה העליונה מתקיימת. <br><br>על כן הוכרח שיונח הדבר לבחירתו, שתהיה נטייתו שקולה לשני הצדדין ולא מוכרחת לאחד מהם, ויהיה בו כוח הבחירה לבחור בדעת ובחפץ באיזה מהם שירצה, והיכולת גם כן בידו לקנות איזה מהם שירצה. על כן נברא האדם ביצר טוב ויצר רע, והבחירה בידו להטות עצמו לצד שהוא רוצה. ", 
                "<b>מאבק בין הגוף והנשמה</b> <br><br>ב. ואולם להיות הדבר הזה נשלם כראוי, גזרה החכמה העליונה שיהיה האדם מורכב משני הפכים, דהיינו מנשמה שכלית וזכה, וגוף ארציי ועכור, שכל אחד מהם יטה בטבע לצדו. דהיינו: הגוף לחומריות והנשמה לשכליות, ותמצא ביניהם מלחמה, באופן שאם תגבר הנשמה, תתעלה היא ותעלה הגוף עמה, ויהיה אותו האדם המשתלם בשלמות המעותד, ואם יניח האדם שינצח בו החומר, הנה ישפל הגוף ותשפל נשמתו עמו, ויהיה אותו האדם בלתי הגון לשלמות, ונדחה ממנו ח\"ו. ולאדם הזה יכולת להשפיל חומרו לפני שכלו ונשמתו, ולקנות שלמותו כמו שביארנו. ", 
                "<b>עולם הזה ועולם הבא</b> <br><br> ג. ואמנם גזר טובו יתברך, שיהיה גבול להשתדלות הזה המצטרך לאדם להשיג השלמות, וכשהשלים השתדלותו ישיג שלמותו וינוח בהנאתו לנצח נצחים. על כן הוחקו לו שני זמנים: אחד זמן העבודה, ואחד זמן קיבול השכר. <br><br>ואולם מידת הטוב מרובה, שהעבודה יש לה זמן מחוקק, כמו שגזרה חכמתו יתברך היותו נאות לזה, וקיבול השכר אין לו תכלית, אלא לנצח נצחים הוא מתענג והולך בשלמות אשר קנה לו. ", 
                "<b>הרוח והחומר - העולם הזה והבא</b> <br><br> ד. ואולם כפי התחלף זמניו, כך ראוי שיתחלף מצבו ושאר מקריו. כי כל זמן ההשתדלות הנה צריך שיהיה בתכונה אחת, שיוכלו לימצא בו כל העניינים המצטרכים לו לפי עניין ההשתדלות הזה. <br><br>פירוש: כי הנה מוכרח שתמצא לו המלחמה שזכרנו בין השכל והחומר, ולא יהיה לו דבר שיעכב את החומר מלשלוט ולעשות את שלו כפי השיעור הראוי לו, ולא דבר שיעכב את השכל מלשלוט כראוי לו ולעשות את שלו. וכן לא יהיה דבר שיגרום לחומר להתחזק יותר מן הראוי, וגם לא יגרום לשכל להתחזק יותר מן הראוי. כי אף על פי שמצד אחד היה נראה זה יותר טוב, הנה לפי הכוונה האמיתית והעניין הנרצה באדם, שהוא קניית השלמות בהשתדלותו, איננו טוב. <br><br>ובזמן קיבול השכר הנה ראוי לו שיהיה במצב הפכי לזה, כי הנה כל מה שיהיה החומר שולט באותו זמן, הנה לא היה אלא מחשיך ומעכב על הנשמה שלא תתדבק בבורא יתברך. ועל כן הנה ראוי הוא שלא ישלוט אז אלא הנשמה, והחומר יהיה נמשך אחריה לגמרי, באופן שלא יעכב על ידה כלל. <br><br> ואמנם על כן נבראו שני העולמות, עולם הזה ועולם הבא, עולם הזה המקום והחוקים הטבעיים שלו הם מה שראוי לאדם כל זמן ההשתדלות, העולם הבא המקום והחוקים שלו הם מה שראוי לו בזמן קיבול השכר. ", 
                "<b>חטאו של אדם הראשון</b> <br><br> ה. וממה שיצטרך עוד לדעת, שהנה המין האנושי, אין עניינו הראשון כמו שאנו רואים ומבחינים אותו עתה, כי אולם שינוי גדול היה בו, והוא עניין חטאו של אדם הראשון, שנשתנה בו האדם והעולם ממה שהיו בתחילה. ואולם פרטי השינוי הזה ותולדותיהם רבים, ועוד נדבר בם לפנים בסייעתא דשמיא. ונמצא שהדיבור במין האנושי וההבחנה בנשואיו - כפולים, כי ידובר בו ובנשואיו בבחינתו קודם החטא, וידובר בו ובנשואיו בבחינתו אחר החטא, וכמו שנבאר עוד בעזר ה'. ", 
                "ו. הנה אדם הראשון בעת יצירתו היה ממש באותו המצב שזכרנו עד הנה. דהיינו שהנה הוא היה מורכב משני החלקים ההפכיים שאמרנו, שהם הנשמה והגוף. ובמציאות היו שני העניינים הטוב והרע, והוא עומד בשיקול ביניהם להידבק במה שירצה מהם. והנה היה ראוי לו שיבחר בטוב, ויגביר נשמתו על גופו ושכלו על חומרו, ואז היה משתלם מיד, ונח בשלמותו לנצח. ", 
                "<b>הנשמה מזככת את הגוף</b> <br><br> ז. וצריך שתדע, שאף על פי שאין אנו מרגישים לנשמה בגוף פעולה אחרת זולת החיות וההשכלה, הנה באמת יש בחוקה שתזכך עצם הגוף וחומרו, ותעלהו עילוי אחר עילוי, עד שיהיה ראוי להתלוות עמה בהנאה בשלמות. ואמנם לדבר זה היה אדם הראשון מגיע אילו לא חטא, שהייתה נשמתו מזככת את גופו זיכוך אחר זיכוך, עד שהיה מזדכך השיעור המצטרך ונקבע בתענוג הנצחי. ", 
                "<b>תולדות חטא אדם הראשון</b> <br><br> ח. וכיון שחטא אדם הראשון נשתנו הדברים שינוי גדול. והוא, כי הנה בתחילה היו בבריאה החסרונות, שהיו בשיעור מה שהיה מצטרך לשיהיה אדם הראשון במצב השיקול שזכרנו, ויהיה לו מקום להרוויח את השלמות ביגיע כפיו. אמנם על ידי חטאו נוספו ונתרבו חסרונות בעצמו של אדם ובבריאה כולה, ועוד נתקשה התיקון ממה שהיה קודם. <br><br>פירוש: כי הנה בתחילה היה נקל לו לצאת מן החסרון המוטבע בו ולקנות השלמות, שכך סידרה החכמה העליונה את הדברים על פי מידת הטוב והיושר, כי יען לא היה אדם סיבה לרע ולחסרון שבו, אלא שכך הוטבע בו ביצירתו, הנה במה שיסיר עצמו מן הרע ויפנה אל הטוב, ישיג מיד צאתו מן החסרון וקנותו השלמות. אמנם בחטאו, כיון שעל ידו נסתר השלמות יותר משהיה, ונתרבו החסרונות, והיה הוא הגורם רעה לעצמו, הנה לא יהיה עוד כל כך קל לו לשוב לצאת מן החיסרון ולקנות השלמות, כמו שהיה בעת שלא היה הוא גרימת חסרונו אלא שכך נוצר מעיקרו. <br><br>וכל שכן שבהכרח השתדלותו המצטרך עתה להגיע לשלמות, הנה הוא כפול, כי יצטרך תחלה שישובו האדם והעולם אל המצב שהיו בראשונה קודם החטא, ואחר כך שיתעלו מן המצב ההוא אל מצב השלמות שהיה ראוי לאדם שיעלה. ", 
                "<b>המוות והתחייה</b> <br><br> ט. ואולם מלבד כל זה גזרה מידת דינו יתברך, שלא יוכלו, לא האדם ולא העולם מעתה, הגיע אל השלמות - עודם בצורה שנתקלקלה, דהיינו הצורה שיש להם עכשיו שבה נתרבה הרע. אלא יצטרך להם בהכרח עבור מעבר ההפסד, דהיינו המיתה לאדם, וההפסד לכל שאר ההווים שנתקלקלו עמו. ולא תוכל הנשמה לזכך הגוף, אלא אחר שתצא ממנו תחילה, וימות הגוף וייפסד, ואז יחזור ויבנה בניין חדש ותכנס בו הנשמה ותזככהו. וכן העולם כולו יחרב מצורתו של עתה, וישוב וייבנה בצורה אחרת ראויה לשלמות. <br><br>ועל כן נגזר על האדם שימות ויחזור ויחיה, והוא עניין תחיית המתים. ועל העולם שיחרב ויחזור ויחודש, והוא עניין מה שאמרו ז\"ל, שיתא אלפי שנה הוי עלמא וחד חרוב, ולסוף אלף שנה הקב\"ה חוזר ומחדש את עולמו. ", 
                "י. והנה לפי שורש זה, זמן הגמול האמיתי, דהיינו זמן קיבול השכר שזכרנו למעלה, ומקומו, הוא אחר התחייה בעולם שיתחדש, והאדם ייהנה בו בגופו ובנשמתו, בהיות גופו מזוכך על ידי נשמתו, ומוכן על ידה להיות נהנה בטוב ההוא. ואולם ייבחנו שם האנשים ותתחלף מדרגתם ומעלתם, כפי שיעור מה שטרחו בעולם העבודה, וכפי מה שהשתדלו להשיג מן השלמות. כי כפי שיעור זה תזדהר הנשמה בעצמה, ותאיר בגוף ותזככהו, ויקנו שניהם יקר ומעלה, ויהיו ראויים להתקרב אל האדון, ברוך הוא, וליאור באור פניו וליהנות בטובו האמיתי. ", 
                "<b>עולם הנשמות</b> <br><br>יא. ואמנם בהיות שנגזרה המיתה על האדם, וכמו שביארתי, ונמצא שהמורכב הזה צריך שייפרד לזמן מה, ואחר ישוב להתחבר. הנה גם בזמן הפירוד הזה, ראוי שיהיה מקום לשני החלקים המתפרדים, נאות למה שנרצה לפירוד ההוא. <br><br>והנה הגוף צריך שיחזור ליסודו ותיפרד הרכבתו ותיפסד צורתו, והואיל והיה מן העפר, אליו ישוב. והוא מה שאמר יתברך שמו לאדם, \"כי עפר אתה ואל עפר תשוב\". אך הנשמה הזוכה במעשיה, הנה אין לה אלא לצפות עד שייעשה בגוף מה שצריך ליעשות, דהיינו ההתכה וההפסד בראשונה, וההישאר בעפר כל הזמן שצריך, וההיבנות מחדש אחר כך לשתשוב ליכנס בו. <br><br>ואמנם צריך שיהיה לה מקום בין כך ובין כך. ואולם לצורך זה הוכן עולם הנשמות, שבו תכנסנה הנשמות הזוכות אחרי צאתן מהגוף, ותשבנה שם במקום מנוחה כל זמן התגלגל על הגוף העניינים הראויים להתגלגל עליו. והנה כל הזמן ההוא תשכונה הנשמות ההן במעלה ובתענוג, מעין מה שיינתן להן אחר כך בזמן הגמול האמיתי שזכרנו למעלה. כי גם מעלתו בעולם הנשמות ודאי שיימדד לפי המעשים שעשו, שלפיהן יימדד גם הגמול אחרי כן בזמנו. אך השלמות האמיתי המעותד לזוכים לו, לא ישיגוהו לא הגוף ולא הנשמה, אלא בהתחברן שנית אחר התחייה. ", 
                "<b>הנשמה מכינה עצמה לתחייה בעולם הנשמות</b> <br><br> יב. ואולם מלבד היות עולם הנשמות מקום לנשמות לשבת בו כל זמן היותן מצפות לגוף, כמו שביארתי, הנה עוד תועלת גדול נמצא בו לנשמות עצמן ואחריהן לגוף, למה שיצטרך אחר כך בזמן התחייה. <br><br>וזה, כי אחר שהייתה הגזירה על האדם שלא יגיע לשלמות אלא אחרי המוות, אף על פי שכבר נראה לו מצד מעשיו עודנו חי - כי זולת זה לא היה מגיע לו מעולם, שהרי אין זמן קניית השלמות אלא בעולם הזה טרם המוות וכמו שביארתי - עוד נמשך מן הגזירה הזאת, שהנשמה כל זמן היותה בגוף בעולם הזה שהרע דבוק בו שאי אפשר שייפרד ממנו לגמרי, תהיה גם היא חשוכה ועמומה. ואף על פי שעל ידי המעשים הטובים שהאדם עושה קונה היא בעצמה שלמות יקר, לא יוכל הדבר להיגלות, ולא תוכל להזדהר בזוהר שהיה ראוי לה להזדהר, כפי היקר ההוא שהיא משגת באמת, אלא הכל נשאר כבוש בעצמותה עד הזמן שיינתן להיגלות. <br><br>ואולם אין העכבה מצדה כלל, כי אם מצד הגוף, כמו שביארתי, והוא עצמו מפסיד בזה, שלא יקבל כל אותו הזמן הזיכוך שהיה ראוי שיקבל, כמו שביארתי. אמנם גם היא מפסדת, שהיא כבושה בעצמה ואינה יכולה לפשט זהריה. ועוד, שאינה פועלת הפעולה הראויה לה, שהיא זיכוך הגוף. ואלו הייתה פועלת אותה, הייתה משתלמת בזה שלמות גדול, מצד מהות הפעולה עצמה, שהרי פעולת שלמות היא היות מטיב ומשלים זולתו. ועוד שזאת היא הפעולה הנאותה לה לפי טבעה וחוקה, שלכך נוצרה, וכל נברא משתלם כשפועל מה שחקק לו בוראו יתברך שיפעל, וחסר משלמות כל זמן שלא יפעלהו. <br><br>ואמנם בצאת הנשמה מהגוף ולכתה אל עולם הנשמות, הנה שם מתפשטת ומזדהרת בזהריה, כפי מה שראוי לה על פי מעשיה. ובמה שהיא משגת שם כל זמן היותה שם, מתחזקת ממה שנתחלשה בגוף, ומזדמנת יותר למה שראוי שתעשה בזמן התחייה. עד שכשתשוב בגוף בזמן הראוי, תוכל לפעול בו הפעולה הנאותה לה, דהיינו הזיכוך שזכרנו. ", 
                "<b>כניסת הנשמה לגוף</b> <br><br>יג. ואולם צריך שתדע, כי גם עתה בהיכנס הנשמה בגוף העובר, אף על פי שלא קנתה עדיין שלמות במעשיה, הנה מצד יקרה וזוהרה העצמי היה ראוי שתיתן זיכוך גדול לחומר, עד שיהיה יוצא מגדר המין האנושי. אמנם גזירתו יתברך כובשת אותה ומעלמת כוחה וממעטת זוהרה, באופן שלא יימשך ממנה עניין זה. אבל תשב שמה לוטה בעצמה, באותו השיעור המצטרך לפי הכוונה העליונה, ופועלת בגוף באותו הסדר והשיעור הנרצה מחכמתו יתברך. <br><br>והנה כפי מעשיה הטובים שעושה והולכת, היה לה להתפשט ולהזדהר כמו שביארתי, ואז היה מגיע ממנה הזיכוך לגוף. ואמנם לפי הגזירה שביארנו למעלה, לא יתכן לה זה אלא בהיותה בעולם הנשמות. אכן בשובה בגוף אחר התחייה, לא תתמעט ולא תתעלם, אלא תיכנס בכל זהריה ובכל כוחה, ואז מיד תזכך את הגוף ההוא זיכוך גדול, ולא יצטרך לו הגידול מעט מעט שצריך עתה לילדים, אלא מיד בשעתו תאיר בו, ומיד תזככהו זיכוך גדול. <br><br>ואמנם לא ימנע זה, שיהיו לגוף ולנשמה יחד עילוים אחר עילוים. אבל העניין הוא, שמיד בבוא הנשמה בגוף יהיה האדם ההוא יקר ונעלה, וגופו יקבל מיד זיכוך ראשון, יתעלה בו מכל מה שהיה כל ימי חייו הראשונים. ויהיה הזיכוך ההוא כפי כל המעשים הטובים שעשה כבר, וישים אותו במדרגה שראוי לו להיות בין הזוכים ליהנות בשלמות. ואחר כך יתעלו שניהם עילוים אחר עילוים, כפי מה שראוי למי שהוא במדרגה ההיא."
            ], 
            "On the Creator": [
                "<b>מציאות ה'</b> <br><br>א. כל איש מישראל צריך שיאמין וידע, שיש שם מצוי ראשון קדמון ונצחי, והוא שהמציא וממציא כל מה שנמצא במציאות, והוא האלוה ב\"ה. ", 
                "ב. עוד צריך שידע, שהמצוי הזה יתברך שמו, אין אמיתת מציאותו מושגת לזולתו כלל, ורק זה נודע בו, שהוא מצוי שלם בכל מיני שלמות, ולא נמצא בו חסרון כלל. ואולם דברים אלה ידענום בקבלה מן האבות ומן הנביאים, והשיגום כל ישראל במעמד הר סיני ועמדו על אמיתותם בבירור, ולמדום לבניהם דור אחר דור כיום הזה, שכן ציום משה רבנו ע\"ה מפי הגבורה, \"פן תשכח את הדברים אשר ראו עיניך וגו' והודעתם לבניך ולבני בניך\" (דברים ד ט). אמנם גם מצד החקירה במופתים הלימודיים יאמתו כל העניינים האלה, ויוכרח היותם כן, מכוח הנמצאות ומשיגיהם אשר אנחנו רואים בעינינו על פי חכמת הטבע, ההנדסה, התכונה ושאר החכמות, שמהם תילקחנה הקדמות אמיתיות אשר יולד מהן בירור העניינים האמיתיים האלה. ואמנם לא נאריך עתה בזה, אלא נציע ההקדמות לאמיתם, ונסדר הדברים על בורים, כפי המסורת שבידינו והמפורסם בכל אומתנו. ", 
                "<b>הכרח מציאותו</b> <br><br>ג. עוד צריך שידע, שהמצוי הזה יתברך שמו, הנה מציאותו מציאות מוכרחת שאי אפשר העדרו כלל. ", 
                "ד. עוד צריך שידע, שמציאותו יתברך אינו תלוי בזולתו כלל, אלא מעצמו הוא מוכרח המציאות. ", 
                "<b>ה' אינו מורכב</b> <br><br>ה. וכן צריך שידע, שמציאותו יתברך מציאות פשוט בלי הרכבה וריבוי כלל, וכל השלמויות כולם נמצאים בו בדרך פשוט. פירוש: כי הנה בנפש ימצאו כוחות רבים שונים, שכל אחד מהם גידרו בפני עצמו. דרך משל, הזיכרון כוח אחד, והרצון כוח אחר, והדמיון כוח אחר, ואין אחד מאלה נכנס בגדר חברו כלל. כי הנה גדר הזיכרון גדר אחד, וגדר הרצון גדר אחר, ואין הרצון נכנס בגדר הזיכרון ולא הזיכרון בגדר הרצון, וכן כולם. <br><br>אך האדון יתברך שמו איננו בעל כוחות שונים, אף על פי שבאמת יש בו עניינים שבנו הם שונים: כי הרי הוא רוצה והוא חכם והוא יכול והוא שלם בכל שלמות. אמנם אמיתת מציאותו הוא עניין אחד, שכולל באמיתתו וגידרו כל מה שהוא שלמות. ונמצא שיש בו כל השלמויות, לא כדבר נוסף על מהותו ואמיתת עניינו, אלא מצד אמיתת עניינו בעצמה שכוללת באמתה כל השלמויות, שאי אפשר לעניין ההוא מבלתי כל השלמויות מצד עצמו. <br><br>והנה באמת הדרך הזה רחוק מאוד מהשגתנו וציורנו, וכמעט שאין לנו דרך לבארו ומלות לפרשו. כי אין ציורנו ודמיוננו תופס אלא עניינים מוגבלים בגבול הטבע הנברא ממנו יתברך, שזה מה שחושינו מרגישים ומביאים ציורו אל השכל, ובברואים הנה העניינים רבים ונפרדים. ", 
                "<b>מציאות ה' אינה מושגת</b> <br><br>אולם כבר הקדמנו, שאמיתת מציאותו יתברך אינה מושגת, ואין להקיש ממה שרואים בברואים על הבורא יתברך, כי אין עניינם ומציאותם שווה כלל שנוכל לדין מזה על זה. ", 
                "<b>ה' משולל מכל חוקות הטבע - ולכן הוא הבורא</b><br><br> אבל זה גם כן מן הדברים הנודעים בקבלה כמו שביארתי, ומאומתים בחקירה על פי הטבע עצמו בחוקותיו ומשפטיו, שאי אפשר על כל פנים שלא ימצא מצוי אחד - משולל מכל הטבע חוקותיו וגבוליו, מכל העדר וחסרון, מכל ריבוי והרכבה, מכל יחס וערך, ומכל מקרי הברואים, - שיהיה הוא הסבה האמיתית לכל הנמצאות ולכל המתיילד בם, כי זולת זה, מציאות הנמצאות שאנו רואים והתמדתם, היה בלתי אפשרי. ", 
                "<b>יחודו</b> <br><br>ו. וממה שצריך שידע עוד, שהמצוי הזה, יתברך שמו, מוכרח שיהיה אחד ולא יותר. פירוש: שאי אפשר שימצא מצויים רבים שמציאותם מוכרח מעצמו, אלא אחד בלבד צריך שימצא במציאות המוכרח והשלם הזה. ואם שימצאו נמצאים אחרים, לא ימצאו אלא מפני שהוא ימציאם ברצונו, ונמצאים כולם תלויים בו ולא מצויים מעצמם.", 
                "<b>השורשים - ששה</b> <br><br>ז. נמצא כלל הידיעות השורשיות האלה שש, והם: אמיתת מציאותו יתברך, שלמותו, הכרח הימצאו, היותו בלתי נתלה בזולתו, פשטותו ויחודו."
            ], 
            "On Human Responsibility": [
                "א. <b>במצבו של האדם בעולם הזה יבחנו שני עניינים:</b> - תכונת עצמו של האדם בחלקיו והרכבתם - והמקום אשר הוא מושם בו בכל מה שמתלווה לו.", 
                "<b>האדם מורכב מהפכים</b> <br><br> ב. בעניין האדם עצמו, הנה כבר זכרנו איך הוא מורכב, אחד שנתרכבו בו שני הפכים, דהיינו הנשמה והגוף. ואולם הנה אנחנו רואים בעינינו שהחומריות ראשוני בו, ותולדותיו חזקות בו מאוד. כי הנה מיד אחר לידתו, כמעט כולו חומרי, ואין השכל פועל בו אלא מעט, וכפי התגדלו ילך השכל הלוך וחזק בכל אחד כפי עניינו, ועל כל פנים לא יסור החומריות ממשול בו ומהטות אותו אל ענייניו. אלא שאם יגדל בחכמה וילמד בה ויתחזק בדרכיה, הנה יתאמץ לכבוש את טבעו, ולא ישלח רסן תאוותיו מידו, ויתעצם ללכת בהליכות השכל. <br><br>ואולם תוכיות העניינים האלה שאנו רואים, הנה הוא, שבמציאות החומר ועצמותו נמצא העכירות והחושך בטבע, והוא מציאות רחוק מאוד והפכי, למה שהוא העניין באמת לקרבים אל האל יתברך ומתדבקים בקדושתו. והנשמה עצמה, אף על פי שבעצמה היא זכה ועליונה, הנה בהיכנסה בגוף החומרי והסתבכה בו, נמצאת גרושה ודחוייה מעניינה הטבעי אל עניין הפכי לו, וכבושה בו בכוח מכריח, לא תוכל לצאת ממנו אלא אם כן תתאמץ בכוח חזק מן הכוח המכריחה. <br><br>ובהיות שגזר האדון, ברוך הוא, שהרכבה זו של גוף האדם ונשמתו לא תיפרד מעולם - פירוש: כי פירוד המיתה אינו אלא דבר לפי שעה עד תחיית המתים, אך אחר כך צריכה לשוב לגוף ושניהם יתקיימו יחד לנצח נצחים - הנה מוכרח שתשתדל הנשמה ותתחזק, ותהיה הולכת ומחלשת את כוח חושך החומריות, עד שיישאר הגוף בלתי חשוך, ואז יוכל להתעלות הוא עמה וליאור באור העליון, תחת מה שהייתה מתחשכת ונשפלת היא עמו בתחילה. ואולם האדם בעולם הזה, הוא במצב אחד שהחומר חזק בו וכמו שביארתי, ובהיות החומר עכור וחשוך, נמצא האדם בחושך גדול, ורחוק מאוד ממה שראוי לו שיהיה להיות מתדבק בו יתברך. ואמנם בזה צריך שישים השתדלותו, לחזק את נשמתו נגד כוח חומרו, ולהיטיב את מצבו, להעלות עצמו מעילוי עד השיעור הראוי לו. ", 
                "<b>מה שגורם לאדם עולמו ועסקו</b> <br><br> ג. והמקום אשר הוא בתוכו גם הוא חומרי וחשוך, וכל הנמצאים שבו חומריים, והעסק של אדם בו ובמלואו אי אפשר שיהיה אלא עסק חומרי וגופני, כיון שכולם חומריים וגופנים. ותכונתו של האדם עצמו והרכבת חלקיו מכריחים לו העסק הזה, כי אי אפשר לו מבלי אכילה ושתיה ושאר כל העניינים הטבעיים, ואי אפשר לו מבלי הון וקנין לשיוכל להשיג צרכיו אלה. ונמצא שבין מצד גופו של האדם, בין מצד עולמו, ובין מצד עסקו, הוא טבוע בחומר ומשוקע בחשכו, ועמל גדול והשתדלות חזק יצטרך לו להתעלות אל מצב זך מזה, והוא מוכרח בטבעו בעניינים החומריים האלה. ", 
                "<b>הפעולות החומריות נעשות פעולות שלמות</b> <br><br> ד. ואולם מעומק עצת חכמתו יתברך היה לסדר הדברים באופן, שאף בהיות האדם שקוע בחומר בהכרח כמו שכתבנו, יוכל מתוך החומר עצמו והעסק הגופני, השיג את השלמות והתעלות אל הזוך ואל המעלה, ואדרבא, השפלתו תהיה הגבהתו, ומשם יקנה יקר וכבוד שאין כמוהו, בהיותו הופך את החושך לאור ואת הצלמות לנוגה יזרח. וזה כי שם יתברך שמו גבולות וסדרים לאדם בתשמיש שישתמש מהעולם ובריותיו, ובכוונה שיתכוון בהם, אשר בהשתמש מהם האדם באותם הגבולות ובאותם הסדרים ובאותה הכוונה שציווה הבורא יתברך, יהיה אותו הפועל הגופני וחומרי עצמו פועל שלמות, ובו יתעצם באדם מציאות שלמות ומעלה רבה, יתעלה בו ממצבו השפל ויתרומם ממנו. ואולם השקיפה החכמה העליונה על כל כללי החסרונות המוטבעים בעניינו של האדם, ועל כל ענייני המעלה והיקר האמיתי המצטרכים לו להיות ראוי לשיהיה מתדבק בו יתברך ונהנה בטובו, וכנגד כל זה סידר לו סדרים והגביל לו גבולות, אשר בשמרו אותם, יתעצם בו כל מה שצריך מן המעלה האמיתית שזכרנו, וישולל מעניינו כל מה שהוא הרחקה מן הדבקות העליון. ואלו לא הייתה הגזירה גזורה שימות כמו שכתבנו לעיל, על ידי המעשים האלה הייתה הנשמה מתחזקת וחושך הגוף מתחלש, באופן שהיה מזדכך על ידה זיכוך גמור, ומתעלים שניהם אל הדבקות בו יתברך. ולפי שהגזירה גזורה, אין הדבר נעשה בפעם אחת, אך על כל פנים מתחזקת הנשמה בעצמה, והגוף מזדכך בכוח אף על פי שאינו נעשה בפועל, וקונה האדם מצב שלמות בכוח שיצא אחר כך לפועל בזמן הראוי לו. ", 
                "ה. אך הסדרים והגבולות האלה, הנה הם כלל המצוות העשין והלאוין, אשר כל אחת מהם מכוונת אל תכלית הקנות באדם והעצים בו אחת ממדרגות המעלה האמיתית שזכרנו, והסרת אחד מענייני החושך והחסרונות, על ידי פועל המצוות עשה ההיא, או המניעה מן הלא תעשה. ואולם פרט המצוות כולם, וכן פרטי כל מצווה ומצווה, הנה הם מיוסדים על אמיתת מציאותו ועניינו של האדם בכל בחינותיו, ואמיתת ענייני השלמות המצטרכים, כל דבר בתנאיו וגבוליו מה שצריך להשלמתו. ואמנם החכמה העליונה שיודעת כל זה לאמתו, ויודעת כל ענייני הברואים כולם ושימושיהם כמו שבראתם באמת, השקיפה על הכל, וכללה כל המצטרך, במצוות שצוונו בתורתו, וכמו שכתוב \"ויצונו ה' לעשות את כל החוקים וכו' לטוב לנו וכו'\" (דברים ו כד). ", 
                "<b>שורש העבודה</b> <br><br> ו. והנה שורש כל עניין העבודה הוא, היות האדם פונה תמיד לבוראו. והוא שידע ויבין שהוא לא נברא אלא להיות מתדבק בבוראו, ולא הושם בזה העולם אלא להיות כובש את יצרו ומשעבד עצמו לבוראו בכוח השכל, הפך תאוות החומר ונטיעתו, ויהיה מנהיג את כל פעולותיו להשגת התכלית הזה ולא יטה ממנו. ", 
                "<b>חלקי העבודה</b> <br><br> ז. אך ההנהגה הזאת מתחלקת לשני חלקים: האחד, הוא במה שיעשה מפני שצווה בו,  והשני, במה שיעשה מפני שהוא מוכרח בו וצריך. פירוש: האחד הוא כלל מעשה המצוות, והשני כלל מה שהאדם משתמש מן העולם לצורכו. <br><br>מעשה המצוות, הנה תכלית בו לאדם שיעשהו מבואר הוא, שהוא לקיים מצוות בוראו ולעשות חפצו. והנה הוא מקיים חפצו יתברך בזה, בשני דרכים נמשכים זה מזה: - והיינו כי הוא מקיים חפצו במה שציווהו שיעשה המעשה ההוא והוא עושהו. - והשנית, כי הנה במעשה ההוא הנה הוא משתלם באחת ממדרגות השלמות שהיא תולדת המצווה ההיא וכמו שביארתי. והנה מתקיים חפצו יתברך, שהוא חפץ שיהיה האדם משתלם ומגיע ליהנות בטובו יתברך. אכן מה שהאדם משתמש מן העולם לצורכו, הנה צריך תחילה שיהיה מוגבל בגבול רצונו יתברך, דהיינו שלא יהיה בו דבר ממה שמנעו ואסרו האל יתברך, ושלא יהיה אלא הראוי לבריאות הגוף וקיום חיותו על הצד היותר טוב, ולא כפי נטיית החומר ותשוקתו למותרות. ויהיה הכוונה בו, להיות הגוף מוכן ומזומן לכשתשתמש ממנו הנשמה לצורך עבודה בוראו, שלא תמצא לה עיכוב בהעדר הכנתו וחולשתו. <br><br>וכשיהיה האדם משתמש מן העולם על הדרך הזה, הנה ימצא התשמיש ההוא בעצמו פועל השלמות כמו שביארתי, ויקנה בו מעלה אמיתית כמו שיקנה במעשה כל המצוות כולן, כי גם זה מצווה עלינו, לשמור את גופנו בהכנה הגונה לשיוכל לעבוד בו את בוראנו, ונשתמש מהעולם לכונה זו ולתכלית זה כפי המצטרך לנו, ונמצנו אנחנו מתעלים במעשה הזה, והעולם עצמו מתעלה בזה בהיותו עוזר לאדם לשיעבוד את בוראו. ", 
                "ח. והנה ממה שצריך שיגביר האדם בעצמו, הוא האהבה והיראה לבוראו יתברך. והיינו שיהיה מתבונן על גודל רוממותו יתברך, ועוצם שפלות האדם, ויכניע עצמו לפניו יתברך, ויבוש מרוממותו. ויהיה חושק ומתאווה להיות מן העובדים לפניו, להתהלל בתהילתו ולהשתבח בגדולתו. כי אלה הם אמצעיים חזקים המתקרבים האדם אל בוראו, המזככים את חושך החומר ומזהירים זוהרי הנשמה, ומעלים את האדם מעילוי לעילוי עד שישיג קרבתו יתברך. ", 
                "<b>תלמוד תורה</b> <br><br> ט. ואמנם אמצעי אחד נתן לנו האל יתברך, שמדרגתו למעלה מכל שאר האמצעיים המקרבים האדם אליו, והוא תלמוד התורה. והוא בשתי בחינות: - האחד - בבחינת ההגיון והלימוד, - והשני - בבחינת ההשכלה. כי הנה רצה בחסדו יתברך וחיבר לנו חיבור דברים כמו שגזרה חכמתו, ומסרם לנו, והיינו כלל ספר התורה, ואחריו ספרי הנביאים, שבסגולת הדברים ההם יהיה, שמי שיהגה בהם בקדושה ובטהרה, על הכוונה הנכונה שהיא עשית חפצו יתברך, יתעצם בו על ידם מעלה עליונה ושלמות גדול עד מאוד. וכן מי שישתדל בהבנתם ובידיעת מה שמסר לנו מפירושיהם, יקנה כפי השתדלותו שלמות על שלמות. כל שכן אם יגיע אל השכלת סתריהם ורזיהם, שכל עניין מהם שישכיל יוקבע ויתעצם בנשמתו מדרגה מן המדרגות היותר רמות שבמעלה והשלמות האמיתי. ובכל אלה העניינים לא די מה שקונה האדם בעצמו מעלה ושלמות, אלא שמציאות הבריאה כולה בכללה ובפרטה מתעלה ומשתלם, ובפרט על ידי התורה. ", 
                "<b>תולדת המצוות והעבירות</b> <br><br> י. ואולם סיבת כל מצבי האדם חשכתו ובהירותו, הנה היא הארת פניו יתברך אליו, או התעלמו ממנו וכמו שכתבתי למעלה. כי הנה כל מה שהאדון, ברוך הוא, מאיר פניו, מתרבה הזוך והשלמות במי שהגיע לו הארתו, וכפי שיעור ההארה כך הוא שיעור השלמות והזוך הנמשך ממנה. והפך זה ההעלם. ואמנם האדון, ברוך הוא, מאיר תמיד למי שיתקרב אליו, ואין מניעת טוב מצדו כלל, אלא מי שלא יתקרב אליו יחסר הארתו, והמניעה מצד המקבל לא מצד המשפיע. <br><br>והנה גזרה החכמה העליונה, שהעושה אותם העניינים שציווה, דהיינו כלל כל המצוות כולן כמו שכתבתי למעלה, בכל מעשה מהן שיעשה, יהיה מתקרב על ידו מדרגה מה ממדרגות הקורבה אליו יתברך, ותגיע לו על ידי זה מדרגה מה ממדרגות הארת פניו, כפי הקורבה שנתקרב לו, ויתעצם בו מדרגה מן השלמות, שהיא תולדת מדרגת ההארה ההיא. והפך זה העבירות, כל מעשה מהן שיעשה האדם ח\"ו, הנה יתרחק על ידו ממנו יתברך מדרגה מה, ויתוסף עליו על ידי זה מדרגה ממדרגות העלם הארתו, יתברך והסתר פניו, ויתעצם בו על ידי זה מדרגה מן החסרון שהיא תולדת מדרגת ההעלם ההוא. ", 
                "יא. נמצא לפי כל מה שהקדמנו, שהכוונה באמת בכל המצוות תהיה אליו יתברך, להתקרב לו וליאור באור פניו. והמניעה מן העבירות, להימלט מן ההתרחק ממנו, וזה התכלית האמיתי שבהן. אך העניינים בפרט יש בהם עומק גדול, כפי פרטי ענייני האדם והבריאה וכמו שכתבתי למעלה, ונדבר עוד בקצת מהם בחלק בפני עצמו בעזר האל יתברך."
            ], 
            "On the Spiritual Realm": [
                "<b>חלקי הבריאה: גשמיים ורוחניים</b><br><br> א. חלקי כלל הבריאה שניים: גשמיים ורוחניים. הגשמיים, הם המורגשים מחושינו, ומתחלקים לעליונים ותחתונים. העליונים, הם כלל הגרמיים השמימיים, דהיינו הגלגלים וכוכביהם. התחתונים, הם כלל מה שבחלל הגלגל התחתון, דהיינו הארץ והמים והאוויר, וכל מה שבהם מן הגופים המורגשים. הרוחניים, הם נבראים משוללים מגשם, בלתי מורגשים מחושינו, ומתחלקים לשני מינים, האחד 'נשמות', והשני 'נבדלים'. ה'נשמות', הם מין נבראים רוחניים, התעתדו לבא בתוך גוף, ליגבל בתוכו וליקשר בו בקשר אמיץ, ולפעול בו פעולות שונות בזמנים שונים. 'הנבדלים', הם מין נבראים רוחניים, בלתי מעותדים לגופות כלל. <br><br>ונחלקים לשני חלקים, האחד נקרא 'כוחות', והשני 'מלאכים'. וגם הם ממעלות רבות ושונות, ולהם חוקים טבעיים במציאותם כפי מעלותיהם ומדרגותם, עד שבאמת נוכל לקרותם מינים רבים של סוג אחד, שהוא הסוג המלאכיי. ", 
                "<b>שדים</b><br><br> ואולם נמצא מין אחד של נבראים שהוא כמו אמצעי בין רוחני וגשמי, והיינו שבאמת אינו מורגש מחושינו, וגם אינו ניגבל בכל גבולי הגשם המורגש וחוקו, ומצד זה נקראהו שלא בדקדוק 'רוחני', אבל ניבדל בעניינו מן הסוג המלאכיי, אף על פי שייתדמה לו באיזה בחינות, ויש לו חוקים פרטיים וגבולים מיוחדים כפי מציאותו באמת, ונקרא זה המין השידיי, שהוא מין השדים. ואולם גם הוא יתחלק לפרטים אחרים, שישוב המין הכללי סוג לגביהם והם מינים אליו. ", 
                "<b>יחודו של האדם</b><br><br> והנה נבחן ונבדל מין האדם לבדו, להיות מורכב משני מיני בריאה נבדלים לגמרי, דהיינו הנשמה העליונה והגוף השפל, מה שלא נמצא בשום נברא אחר. וכאן צריך שתזהר שלא תטעה לחשוב שיהיה עניין שאר הבעלי חיים כעניין האדם, כי אין נפש הבעלי חיים אלא דבר גשמי מן הדקים שבגשמיות, ומעניינו נמצא גם כן באדם, בבחינת היותו בעל חי. <br><br>אמנם זולת כל זה יש באדם נשמה עליונה, שהוא מין בריאה בפני עצמו, נבדל מן הגוף לגמרי ורחוק ממנו עד מאוד, שבאה ונקשרת בו בגזירתו יתברך, על הכוונה שזכרנו בפרקים שקדמנו. ", 
                "<b>היחס בין הגשמיים לרוחניים</b><br><br> ב. הנבראים הגשמיים ידועים הם אצלנו, וחוקותיהם ומשפטיהם הטבעיים בכללם מפורסמים. אך הרוחניים אי אפשר לנו לצייר עניינם היטב, כי הם חוץ מדמיוננו, ונדבר בהם ובענייניהם רק כפי המסורת שבידנו. <br><br>והנה מן העיקרים הגדולים שבידנו בעניין זה הוא, שכנגד כל מה שנמצא בנמצאים השפלים, נמצאים למעלה כוחות נבדלים, שמהם משתלשלים ויוצאים בסדר אחד של השתלשלות שגזרה חכמתו יתברך, השפלים האלה, הם ומקריהם, ונמצאים הכוחות ההם שורשים לנמצאים השפלים האלה, והנמצאים השפלים ענפים ותולדות לכוחות ההם, ונקשרים זה בזה כטבעות השלשלת. <br><br>עוד מסורת בידנו, שעל כל עצם וכל מקרה שבנמצאים השפלים האלה, הופקדו פקידים מן הסוג המלאכיי שזכרנו למעלה, ומשאם לקיים העצם ההוא או המקרה ההוא בנמצאות השפלות כפי מה שהוא, ולחדש מה שראוי להתחדש בשפלים כפי הגזירה העליונה. ", 
                "ג. ואמנם עיקר מציאות העולם ומצבו האמיתי, הוא בכוחות ההם העליונים, ותולדת מה שבהם, הוא מה שבגשמים השפלים. וזה בין במה שמתחילת הבריאה, ובין במה שמתחדש בהתחלפות הזמנים. והיינו כי כפי מה שנברא מן הכוחות ההם וכפי הסידור שניסדרו והגבולים שהוגבלו, כך היה מה שנשתלשל אחר כך, לפי חוק ההשתלשלות שרצה בו הבורא יתברך שמו, וכפי מה שנתחדש ומתחדש בהם, כך הוא מה שנתחדש ומתחדש בשפלים. אכן המציאות, המצב, והסדר, וכל שאר ההבחנות בכוחות, הם כפי מה ששייך בהם לפי אמיתת עניינם, והמציאות והמצב והסדר, וכל שאר המקרים בשפלים, משתלשל ונעתק למה ששייך בהם לפי אמיתת עניינם. ", 
                "<b>שתי תנועות בבריאה: למעלה ולמטה</b> ד. והנה לפי שורש זה, תחילת כל ההוויות, למעלה בכוחות העליונים, וסופם למטה בשפלים, וכן תחילת כל העניינים המתחדשים למעלה, וסופם למטה. <br><br>אמנם פרט אחד יש שיוצא מן הכלל הזה, והוא מה שנוגע לבחירתו של האדם. כי כיון שרצה האדון יתברך שמו שיהיה היכולת לאדם לבחור במה שירצה מן הטוב ומן הרע, הנה עשהו בלתי תלוי בזה בזולתו, ואדרבא נתן לו כוח להיות מניע לעולם עצמו ולבריותיו כפי מה שיבחר בחפצו. ונמצאו בעולם שתי תנועות כלליות הפכיות, האחד - טבעית מוכרחת, והשני - בחיריית, האחד מלמעלה למטה, והשני מלמטה למעלה. המוכרחת היא התנועה שמתנועעים השפלים מהכוחות העליונים, והנה היא מלמעלה למטה. ", 
                "<b>הבחיריית היא מה שהאדם מניע בבחירתו. </b><br><br>והנה מה שהוא מניע אי אפשר שיהיה אלא גשם מן הגשמים, כי האדם גשמי ומעשיו גשמיים, אבל מפני הקשר וההצטרפות הנמצא בין הכוחות העליונים והגשמים, הנה בהתנועע הגשמי יגיע בהמשך ההתפעלות אל הכוח העליון שעליו, ונמצאת התנועה הזאת מלמטה למעלה, הפך הטבעית המוכרחת שזכרנו. ", 
                "<b>מעשה בבחירה ומעשה מוכרח</b><br><br>ואולם צריך שתדע, כי גם האדם עצמו אין כל מעשיו בחיריים, אבל יש מהם שיהיו מצד בחירתו, ויש אחרים שיסובב להם מצד גזירה עליונה לשכרו או לעונשו, וכמו שביארתי במקומו בסייעתא דשמיא. ואולם במה שהוא נמשך אחר הגזירה שעליו, יהיה משפטו כשאר ענייני העולם, שתנועתם מלמעלה למטה כפי מה שיניעום הכוחות העליונים. ובמה שמצד בחירתו, תהיה תנועתו מלמטה למעלה וכמו שביארנו. ", 
                "ה. והנה סידר האדון, ברוך הוא, שכל העניינים אשר תיפול בהם בחירתו של האדם, יגיעו להניע בתנועה הבחיריית את הכוחות ההם, באותו השיעור והמדרגה שחקק להם. והיינו כי לא מעשיו לבדם יניעום, אלא אפילו דיבורו ואפילו מחשבתו. אך שיעור התנועה ומדרגתה, לא יהיו אלא באותו הגבול שגזרה והגבילה החכמה העליונה. ", 
                "ו. ואמנם אחר התנועה הבחיריית תימשך בהכרח תנועה מוכרחת, כי כיוון שהתנועעו הכוחות העליונים מצד האדם, הנה יחזרו וינועעו בתנועה הטבעית את השפלים המשתלשלים מהם. ואולם יש בכל העניינים האלה חוקים פרטיים רבים, כפי מה שגזרה החכמה העליונה בעומק עצתה היותו נאות לבריאתו, ושוערו הדברים בשיעורים רבים, בין בהגעת התנועה מהאדם לכוחות, בין בהגעת התנועה מהכוחות לשפלים. ועל פי הרזים העמוקים האלה סובבים כל גלגולי הנהגתו יתברך בכל מה שהיה ושיהיה. ", 
                "<b>שורש הטוב והרע בכוחות העליונים</b><br><br> ז. והנה בהיות שגזרה חכמתו יתברך שיהיה בעולם מציאות הטוב והרע כמו שביארתי, הנה תחילת עניין זה צריך שיהיה בכוחות האלה השורשיים ואחריהם ימשך הדבר בשפלים. והנה סידרה חכמתו יתברך את הכוחות הנבדלים שורשי הנבראים שזכרנו, בסדר ובתכונה, שייפול בהם כפי מה ששייך בהם תיקון וקלקול, והיינו שימצא בהם מצב טוב ולא טוב. ואמיתת טוב המצב יהיה, שיהיו בהכנה ליאור באור פניו יתברך ויאיר להם, והפכו שתחסר מהם ההכנה הזאת ויתעלם מהם. ותולדת תיקונם בשפלים הוא הטוב בהם, וההפך בהפך. ", 
                "<b>כוחות נבראים הם סבות הרע</b><br><br> ח. וצריך שתדע, כי הנה אף על פי שבאמת סיבת כל ענייני הטוב בכל מקום שהם, פירוש: בין בכוחות בין בתולדותיהם, הנה היא הארת פניו יתברך כמו שביארתי, וסיבת הרע בכל מקום שהוא, העלם הארתו, אמנם לטוב יתואר האדון, ברוך הוא, בשם סיבה ממש לכללו ולפרטיו, אך לרע לא נתארהו יתברך שמו סיבה ממש, כי אמנם \"אין הקב\"ה מייחד שמו על הרעה\", אלא העלם אורו והסתר פניו ייחשב לשורש לו, כי זהו סיבתו באמת, וזה על צד העדר הטוב. <br><br>אבל לפרטי ענייניו במציאותם, הנה האדון, ברוך הוא, שהוא כל יכול ואין לחפצו מניעה ולא ליכולתו גבול כלל, ברא שורש ומקור פרטי, מכוון בו התכלית הזה של הוצאת פרטי ענייני הרע, כפי מה ששיערה החכמה העליונה היותו מצטרך למצב הנרצה באדם ובעולם. והוא מה שאמר הכתוב \"יוצר אור ובורא חושך עושה שלום ובורא רע\" (ישעיהו מה ז). ועניין השורש הזה הוא כלל כוחות שונים, ישתלשלו מהם ענייני החיסרון והרעות כולם בכל בחינותיהם, בין מה שנוגע לנפש בין מה שנוגע לגוף, בכל פרטיהם למחלקותם. ועוד נדבר מזה בחלק השני בסייעתא דשמיא. <br><br> והנה כלל הכוחות האלה מתנהג לפעול או שלא לפעול, בין בכולו בין בחלקיו, אחר העלם אורו יתברך והסתר פניו. כי כפי שיעור ההעלם, כך בשיעור זה תינתן שליטה וממשלה אל כלל הכוחות האלה, או אל חלקים ממנו שיפעלו. והנה בהתגבר הכוחות האלה ובמושלם, יוכחש כוח הטוב, ויתקלקל מצב הכוחות שורשי הנבראים שזכרנו, ויתחלשו הם וענפיהם, וכשיוכנעו הכוחות האלה ותינטל מהם השליטה והפעולה, יגבר הטוב, ויתוקנו שורשי הנבראים ויתייצבו במצב הטוב, ויתחזקו הם וענפיהם. ואולם כל מה שזכרנו מענייני הטוב והרע, ומלחמת השכל והחומר, וכל ענייני תיקון וקלקול, שורש כל העניינים כולם, הם התגברות הכוחות האלה, והגיע עניינם ותולדתם בנבראים, בשורשים או בענפים, או הכנעתם וביטול פעולתם, והסיר עניינם ותולדותם מן הנבראים, שורשים וענפים. ", 
                "ט. והנה חילוקי מדרגות הרבה יש בעניין כוחות הרע שזכרנו והנשפע מהם. ובדרך כלל נקרא לנשפע מהם טומאה, חושך וזוהמא, או חול, וכיוצא. ולנשפע מהארת פניו יתברך נקרא קדושה, וטהרה, אור וברכה, וכיוצא בזה. אבל בהבחנת פרטי העניינים, נבחין מיני הסוגים האלה ופרטיהם, שעליהם סובבת כל ההנהגה שהאדון, ברוך הוא, מנהג את עולמו. ", 
                "<b>מלאכים</b><br><br> י. ואמנם הנה לכל עניין מעניינים אלה, נמצאו פקידים ממונים מסוג המלאכיי שביארנו למעלה, להוציא הדברים לפועל עד הגשמיות, אם לטוב ואם למוטב. והנה הם משרתיו יתברך עושי דברו, שכן רצה וסידר, שתהיינה גזירותיו יוצאות למעשה על ידי מלאכיו, כפי מה שהפקידם וסידר בידם."
            ], 
            "On the Purpose of Creation": [
                "<b>תכלית הבריאה</b> <br><br>א. הנה התכלית בבריאה היה להטיב מטובו יתברך לזולתו. והנה תראה, כי הוא לבדו יתברך שמו השלמות האמיתי המשולל מכל החסרונות, ואין שלמות אחר כמוהו כלל. ונמצא שכל שלמות שידומה חוץ משלמותו יתברך, הנה איננו שלמות אמיתי, אלא יקרא שלמות בערך אל עניין חסר ממנו, אך השלמות בהחלט אינו אלא שלמותו יתברך. ועל כן בהיות חפצו יתברך להטיב לזולתו, לא יספיק לו בהיותו מטיב קצת טוב, אלא בהיותו מטיב תכלית הטוב שאפשר לברואים שיקבלו. <br><br>ובהיותו הוא לבדו יתברך הטוב האמיתי, לא יסתפק חפצו הטוב אלא בהיותו מהנה לזולתו בטוב ההוא עצמו שהוא בו יתברך מצד עצמו, שהוא הטוב השלם והאמיתי. <br><br>והנה מצד אחר, הטוב הזה אי אפשר שימצא אלא בו, על כן גזרה חכמתו שמציאות ההטבה האמיתית הזאת יהיה במה שיינתן מקום לברואים לשיתדבקו בו יתברך, באותו השיעור שאפשר להם שיתדבקו. ואז נמצא שמה שמצד עצמם אי אפשר שיתוארו בשלמות כשלמותו יתברך, הנה מצד התדבקם בו, יגיע להם באותו השיעור שאפשר לתאר בשלמות ההוא, מצד היותם מתדבקים בו, וימצאו נהנים בטובה האמיתית ההיא, בערך שאפשר להם ליהנות בה. <br><br>ונמצא היות כוונתו יתברך שמו בבריאה שברא, לברוא מי שיהיה נהנה בטובו יתברך באותו הדרך שאפשר שייהנה בו. ", 
                "<b>הטוב שלם אם מקבל הטוב מקבלו בזכות</b> <br><br> ב. ואולם גזרה חכמתו, שלהיות הטוב שלם, ראוי שיהיה הנהנה בו בעל הטוב ההוא. פירוש: מי שיקנה הטוב בעצמו, ולא מי שיתלווה לו הטוב בדרך מקרה.<br><br> ותראה שזה נקרא קצת התדמות, בשיעור שאפשר, אל שלמותו יתברך. כי הנה הוא יתברך שמו שלם בעצמו, ולא במקרה, אלא מצד אמיתת עניינו מוכרח בו השלמות, ומשוללים ממנו החסרונות בהכרח. ואולם זה אי אפשר שימצא בזולתו, שיהיה אמיתתו מכרחת לו השלמות ומעדרת ממנו החסרונות. אך להתדמות לזה במקצת, צריך שלפחות יהיה הוא הקונה השלמות שאין אמיתת עניינו מכריח לו, ויהיה הוא מעדיר מעצמו החסרונות שהיו אפשריים בו. <br><br>ועל כן גזר וסידר שיבראו ענייני שלמות וענייני חסרון, ותברא ברייה שיהיה בה האפשרות לשני העניינים בשווה, ויותנו לברייה הזאת אמצעים שעל ידם תקנה לעצמה את השלמויות ותעדיר ממנה את החסרונות, ואז יקרא שנתדמית במה שהיה אפשר לה לבוראה, ותהיה ראויה לידבק בו וליהנות בטובו. ", 
                "ג. ואמנם מלבד היות הברייה הזאת שקנתה השלמות ראויה לידבק בבוראה יתברך מצד התדמותה לו, הנה על ידי קנותה השלמות לה, נמצאת מתדבקת והולכת בו, עד שסוף קנותה השלמות והימצאה מתדבקת בו, יהיה הכל עניין אחד. <br><br>וזה כי בהיות מציאותו יתברך שמו השלמות האמיתי, כמו שביארתי, הנה כל מה שהוא שלמות אינו מתייחס אלא לו, כענף אל השורש, כי אף על פי שאינו מגיע אל השלמות השורשי, הנה המשך ותולדה ממנו הוא. <br><br>והנה תראה כי השלמות האמיתי הנה הוא מציאותו יתברך, וכל חסרון אינו אלא העלם טובו יתברך והסתר פניו. ונמצא שהארת פניו יתברך וקרבתו, תהיה השורש והסיבה לכל שלמות שיהיה. והסתר פניו - השורש והסיבה לכל חסרון, אשר כשיעור ההסתר כך יהיה שיעור החסרון הנמשך ממנו. <br><br>ועל כן הנברא הזה, העומד בשיקול בין השלמויות והחסרונות, שהם תולדות ההארה וההסתר, בהתחזקו בשלמויות והקנותם אותם בעצמו, הנה הוא אוחז בו יתברך שהוא השורש והמקור להם. וכפי מה שירבה בשלמויות - כך הוא מרבה האחיזה וההתדבקות בו, עד שבהגיעו אל תכלית קניית השלמות, הנה הוא מגיע אל תכלית האחיזה וההתדבקות בו יתברך, ונמצא מתדבק בו יתברך, ונהנה בטובו ומשתלם בו, והוא עצמו בעל טובו ושלמותו. ", 
                "<b>האדם הוא עיקר הבריאה</b> <br><br> ד. והנה לשיהיו במציאות העניינים השונים האלה של שלמות וחסרון שזכרנו, ותמצא הברייה שזכרנו בתכונה שהיא צריכה להיות - פירוש: באפשרות לשני העניינים וביכולת עליהם, שיקנה השלמות ויעדר מן החסרונות - ושימצאו לו האמצעיים לדבר הזה - פירוש: לקנות זה השלמות, הנה ודאי שפרטים רבים ושונים צריך שימצאו בבריאה, ויחסים רבים בין הפרטים האלה, עד שיצלח התכלית המכוון בה. ואולם הברייה אשר התעתדה לעניין הגדול הזה, דהיינו לדבקות בו יתברך, כמו שביארתי, היא תקרא העיקרית שבכל הבריאה, וכל שאר מה שימצא במציאות לא יהיה אלא עוזר באיזה צד או באיזה בחינה אל התכלית לשיצלח וימצא, ועל כן יקראו טפלים לברייה העיקרית שזכרנו. ", 
                "ה. אך הברייה העיקרית באמת היא המין האנושי, וכל שאר הנבראים בין הגבוהים ממנו ובין השפלים ממנו, אינן אלא בעבורו להשלמת עניינו, לפי כל הבחינות הרבות והשונות הראויות לימצא בהם, וכמו שנכתוב עוד לפנים בסייעתא דשמיא. <br><br>והנה ההשכלה וכל המידות הטובות, הם ענייני שלמות שנמצאו להשתלם בם האדם, וענייני החומר ומידות הרעות הם ענייני החיסרון שזכרנו, שהאדם מושם ביניהם לקנות לו השלמות."
            ]
        }, 
        "Introduction": [
            "<b>ראיית השלם מול ראיית החלקים:</b> יתרון ידיעת הדברים על מתכונת חלקיהם כפי מחלקותם וסדרי יחסיהם, מידיעתם שלא בהבחנה, כיתרון ראיית הגן המהודר בערוגותיו ומיופה במסילותיו ובשורות מטעו, מראיית חורש הקנים והיער הצומח בערבוב. ", 
            "כי אמנם ציור חלקים רבים, אשר לא נודע קשרם ומדרגתם האמיתית בבניין הכל המורכב מהם, אצל השכל המשתוקק לדעת, אינו אלא משא כבד בלא חמדה, שייגע בו ויעמול ונלאה ועייף ואין נחת. כי הנה כל אחד מהם, שיגיע ציורו אצלו, לא יניח מהעיר בו התשוקה לבוא עד תכליתו, וזה לא יעלה בידו, כיון שנעדר ממנו תשלום עניינו, שהרי חלק גדול מהדבר, הוא יחסיו עם המתייחסים לו ומדרגתו במציאות, וזה נעלם ממנו, ונמצאת תשוקתו טורדתו מבלי שבעתה וחמדתו מכאיבתו ואין מנוחה. לא כן היודע דבר על אופניו, שבהיות נושאו מתגלה לעיניו בעליל כמות שהוא, הלוך ילך והשכל אל אשר יפנה שם, וביופי מלאכותיו יתענג וישתעשע. ", 
            "והנה כלל מה שיצטרך לאדם שיבחן בנושאו, הוא מדרגתו האמיתית שזכרנו. וזה כי הנה כשנבחין כלל הנמצאות המוחשים והמושכלים, שהם כלל כל מה שמצטייר ציורו בשכלנו, נמצא שאין כולם מין אחד ומדרגה אחת, אלא מינים שונים ומדרגות מתחלפות, וכפי התחלף מינם כן יתחלפו משפטיהם וחוקיהם. וזה ממה שיכריחנו להבחין ביניהם בהשכלתנו, למען נשיג אותם לאמתם כל אחד כפי חוקו. ", 
            "<b>דרכי החקירה של כל נושא: </b>ואמנם ראשי המדרגות והמינים אחד, והם מה שראוי שיבחן בנושא להכיר מאיזה מהם הוא, והם: הכל והחלק, הכלל והפרט, הסבה והמסובב, הנושא והמתחבר. וזה מה שנדרוש ראשונה בנושא לדעת אם הוא כל ואם הוא חלק, אם הוא כלל או פרט, אם הוא סבה או מסובב, אם הוא נושא או מתחבר. ", 
            "והנה כפי מדרגתו כן יבחן בו הבחנות, אשר כפי טבעו מצטרכות להשלמת השכלתו וציור עניינו: אם חלק הוא, יבקש לדעת הכל שהוא חלק ממנו; אם הוא פרט, יחקור על כללו; אם סבה, יחקור על מסובבו; אם מסובב - את סבתו; אם מתחבר, יבקש על נושאו. ", 
            "ויחקור כמו כן לדעת איזה מין ממיני המתחברים הוא, אם קודם אם נמשך ואם מתלווה, אם עצמי ואם מקרי, אם בכוח ואם בפועל, כולן הבחנות לא ישלם ציור עניין זולתם. ועל הכל יתבונן על טבע העניין, לדעת אם הוא מוחלט או מוגבל. ואם מוגבל הוא, יחקור על גבוליו, כי אולם כל עניין אמיתי ישוב כוזב, אם ייוחס לנושא בלתי הגון לו, או אם יילקח שלא בגבולו. ", 
            "<b>עדיפות הכללים על הפרטים:</b> ואמנם צריך שתתבונן, שהנה מספר הפרטים עצום מאוד מהכיל אותם שכל האדם, ואי אפשר לו לדעת כולם. ואולם מה שראוי לו שישתדל עליו, הוא ידיעת כללים, כי כל כלל בטבעו כולל פרטים הרבה, וכשישיג כלל אחד, נמצא משיג מאליו מספר רב מן הפרטים. ואף על פי שלא הבחין בם עדיין ולא הכיר היותם פרטי הכלל ההוא, כי הנה כשיבוא אחד מהם לידו לא יניח מלהכיר אותו, כיון שכבר ידוע אצלו העניין הכללי, אשר אי אפשר להם היות בלתו. וכן אמרו ז\"ל, \"לעולם יהיו דברי תורה בידיך כללים ולא פרטים\" (ראה ספרי האזינו ב). ", 
            "אך מה שיצטרך בידיעת הכללים, הוא הדעת אותם בכל גבוליהם ובחינותיהם וכמו שכתבתי למעלה. ואפילו דברים שנראים בתחילה נעדרי התולדה, צריך שתשמור אותם ותשית להם לבך ולא תהיה בז להם, כי אין לך דבר קטון או גדול בכלל, שאין לו מקום תולדה בפרטים. ומה שלא יוסיף ולא יגרע בקצת הפרטים, הנה יוליד תולדה רבה בזולתם, ובהיות הכלל כלל לכולם, צריך שיהיה בו מה שיספיק לכולם. על כן צריך שתדקדק בזה מאוד, ותתבונן על עניינם ועל יחסיהם וקשריהם בדקדוק גדול, ותבחין יפה יפה המשכם והשתלשלותם, איך נמשכים עניין מעניין מן הראש ועד הסוף, ואז תצליח ואז תשכיל. ", 
            "והנה על פי הדברים האלה, חיברתי לך קורא נעים חיבור קטן זה, וכוונתי בו להציע לפניך כללי האמונה והעבודה על בורים, באופן שתוכל לעמוד עליהם אל נכון, ויצטיירו בשכלך ציור מספיק מוצל מן הערבוב והמבוכה. ותראה שורשיהם וענפיהם במדרגותם בבירור האפשרי שיתיישבו על לבך, ותקנה אותם בשכלך במובחר שבפנים. ומשם והלאה יקל לך למצוא דעת אלוהים בכל חלקי התורה ופירושיה ולעמוד על כל סתריה, כברכת ה' אלוהיך אשר יתן לך. ", 
            "והנה נשתדלתי לסדר הדברים בסידור שנראה לי יותר נאות, ובמילות שחשבתים היותר הגונות, לתת לך ציור שלם מהדברים האלה אשר גמרתי להשכילך. על כן גם אתה צריך אתה לדקדק על כל זה, ולשמור את כל זה שמירה מעולה, עד תמצא מקום שיועיל לך, ולא תוותר על שום דקדוק פן יתעלם ממך עניין הכרחי. אבל זה אשר תעשה, תדקדק על כל המלות ותשתדל לעמוד על תוכן העניינים ולעצור כל אמיתתם בשכלך, ומצאת לך מנוח אשר ייטב לך. ", 
            "והנה קראתי שם הספר דרך ה' כי הנה הוא כלל מדרכיו יתברך שגלה לנו על ידי נביאיו והודיענו בתורתו, ובהם מנהלנו ומנהל כל בריותיו. וחלקתי אותו לארבעה חלקים: האחד - מדבר בו על כלל יסודות המציאות ופרטותיו, השני - בהשגחתו יתברך, השלישי - בנבואה, והרביעי - בעבודה.", 
            "ואתה אחי כל מבקש ה' בדרך הזה לך, וה' יהיה עמך ונתן לך עיניים לראות ואוזניים לשמוע נפלאות מתורתו. אמן כן יהי רצון. "
        ], 
        "Part Two": {
            "On Specific Modes of Providence": [
                "<b>השגחה עם רצון ה' להיטיב</b> <br><br> א. ממה שיבחן מאוד בהשגחתו יתברך, הוא היות יסוד כל סדרי ההשגחה ודרכיה יושר המשפט וקו הדין, וכעניין שנאמר \"שבט מישור שבט מלכותך\" (תהלים מח ז), וכתוב \"מלך במשפט יעמיד ארץ\" משלי כט ד). ואמנם ידענו באמת, שאין חפצו של הקב\"ה אלא להטיב, והנה הוא אוהב את ברואיו כאב האוהב את בנו. אלא שמטעם האהבה עצמה ראוי שייסר האב את בנו להיטיבו באחריתו, וכעניין שנאמר \"כי כאשר ייסר איש את בנו ה' אלקיך מיסרך\" (דברים ה ה). ונמצא, שהמשפט והדין עצמו ממקור האהבה הוא נובע, ואין מוסרו של הקב\"ה מכת אויב ומתנקם, אלא מוסר אב הרוצה בטובת בנו וכמו שכתבו. ", 
                "<b>ואולם משורש זה נולדים שני עניינים:</b><br><br> האחד - שהמוסר עצמו יהיה ממותק ולא קשה ואכזרי, כי האהבה עצמה תמזוג את הדין ברחמים. והשני - שלפעמים, כשהשעה צריכה לכך, יעבור האדון, ברוך הוא, על שורת הדין לגמרי וינהג ברחמים, וכעניין שנאמר, \"וחנותי את אשר אחון ורחמתי את אשר ארחם\" שמות לג יט). <br><br>והנה בהיות שרצה הקב\"ה בבחירת האדם במעשיו, וביושר משפט הגמול, לשלם לאיש כמעשהו, הנה כביכול משעבד הוא את הנהגתו למעשה האדם, שלא ייטיב לו ולא ירע לו אלא כפי מעשיו. אך באמת הנה האדון, ברוך הוא, אינו משועבד לשום חוק ואינו צריך לזולתו ולא מתפעל משום דבר, ועל כן כשירצה להשתמש מרוממותו, הנה יפעל וינהג כפי רצונו בלי הכרח או עיכוב כלל. ואולם להנהגת המשפט ינהג כפי השעבוד שזכרנו. אך כשתגזור חכמתו היות נאות העברה על שורת הדין, הנה ישתמש מרוממותו וייחוד שליטתו, ויעבור על פשע ויתקן כל קלקול בעוצם כוחו. <br><br>נמצאו כאן שני מיני השגחה: השגחת השכר ועונש, והשגחת השליטה והייחוד, ובשני הדרכים משגיח כבודו יתברך תמיד על ברואיו. כי הנה הוא משגיח בהשגחת המשפט, לשפוט תמיד את כל המעשה. ומשגיח בהשגחת השליטה, לקיים בכוחו ויכולתו את הבריאה, ולא תחרב ברוע מעללי בני האדם. ", 
                "<b>דרכי השפעת ה' על העולם</b><br><br> ב. וממה שצריך שתדע עוד, כי הנה גם השפעתו תחלק לשני מינים: האחד הוא למה שלגוף, והשני למה שלנפש. למה שלגוף, כבר ביארנו עניינה, דהיינו למה שלהצלחת האדם ושלותו בעולם הזה. למה שלנשמה, הוא במה שבהשכלה וידיעה, ובקרבת האדם אליו יתברך, ויקרו ומעלתו הנפשיית. כי הנה המצב הטוב של העולם הזה באמת, הוא שיהיו בני האדם דבקים לחכמה ועוסקים בעבודת בוראם, ויהיה האמת גלוי וברור, ויהיה הרשע נרדף ונכנע, והתרמית מושלך, ולא תמצא עבודה בעולם בלתי אליו יתברך, וכל המידות הטובות תמצאנה ותגברנה, ותרחקנה המידות הרעות ותמאסנה. וכנגד זה תרבה השלוה וההשקט, ולא ימצאו ייסורים ומכאובים ונזקים, ויהיה האדון, ברוך הוא, משרה כבודו בגילוי בעולמו, ושמח על מעשיו ומעשיו שמחים ועלזים לפניו. <br><br>וההפך לכל זה, בהיות בני האדם שטופים אחרי התאווה ומואסים בחכמה ורחוקים ממנה, ולא פונים לעבודה כי אם מעט או כלום, והאמת ארצה, והרשע גובר ומצליח, התרמית והטעות רבה, ועבודות נכריות בעולם, והמידות הטובות נעדרות והמידות רעות נמצאות מאוד. וכנגד זה ההשקט חסר ואין שלווה, והייסורין והנזקים רבים, והאדון, ברוך הוא, מסתיר כבודו מעולמו, והעולם הולך כאלו נעזב למקרה ומשולח לטבע. ואין הקב\"ה שמח על מעשיו ואין בני האדם שמחים לפניו, ולא מכירים ויודעים מה היא שמחת הבריות לפני בוראם. ובזמן כזה הרעים גוברים והטובים נשפלים. ונמצא שהנה יושפע ממנו יתברך למה שבכל העניינים השייכים לגוף בחלקי המצב שזכרנו, ולמה שבכל העניינים שבו השייכים לנפש. ", 
                "<b>הארת פנים והסתר פנים</b> <br><br> ג. והנה כבר נתבאר בחלק א' פרק ד', שאולם מצבו של האדם בעולם הזה הוא מצב שהחומריות והחושך שורשי בו, וההארה נרכבת ומשתתפת בו, שממנה הדעת והשכל. והנה בראשית תולדתו של האדם סכלותו רב ודעתו מועט, וכפי התגדל הנער כך ירבה דעתו. ואמנם הסיבה לכל המציאויות האלה היא השפעתו יתברך, כי כפי מה שיושפע על האדם כן ימצא בו מציאות ועניין בכלל ובפרט. ושורש הכל הוא עניין הארת פניו יתברך והסתירם, שביארנו למעלה בחלק א' פרק ד', שהוא שורש מציאות הטוב והרע בכל מקום שהם. <br><br>והנה ההשפעה נמשכת על פי הארת הפנים או הסתירם, כפי מה שתגזור החכמה העליונה. ומהשפעת ההארה יולד הריבוי, הזכות, והיקר. ומהשפעת ההסתר יולד החסרון, העביות, והשפלות. בהיות שמציאות הנמצאים וההנהגה הראויה להם מורכבים מהעניינים האלה הרכבה רבה, כי בנמצא אחד עצמו ובמה שראוי להימצא בו, יהיו ענייני חסרון בבחינה אחת, וענייני ריבוי בבחינה אחרת, ענייני עביות וענייני זכות, ענייני שפלות וענייני יקר. על כן ההשפעה שתושפע להם לפי מה שראוי המצא בם, צריך שיהיה בעניינה הרכבות מן ההארה ומן ההסתר, כפי מה שראוי שיולד במושפעים, וכפי מה שישתרש בה. וכפי הסדר שיוסדר וההדרגה שיושרשו העניינים בהשפעה, כן תצא התולדה בכל בחינותיה וגבולותיה. וזה כלל גדול לכל המציאיות והמקרים בכל מקום שהם. ", 
                "<b>ארבע דרגות בהתפתחות העולם</b> <br><br>ד. כשנביט אל כלל מצבי העולם מאז הבראו, כפי המקרים שקרו בו ומה שיעדו עליהם הנביאים, נמצא בדבר ארבע הדרגות, ונחשוב המין האנושי כולו כאדם אחד מעת היוולדו עד עומדו על פרקו כראוי. והנה נמצא מצב אחד שהסכלות והחושך גובר בו תגבורת גדול, שנעדרה ממנו הידיעה האמיתית בבורא יתברך ובשלמותו העדר גדול. והוא מה שקראו חז\"ל \"שני אלפים תהו\".  <br><br>המצב השני הוא מצב טוב מזה שזכרנו, והוא כמצב זמננו זה, שהנה יש לנו ת\"ל ידיעת מציאותו יתברך ושלמותו, ותורת ה' אתנו, ולפניו אנחנו עובדים. אמנם אין אות ואין נביא, וחסרה ההשכלה האמיתית שהיא רוח הקודש. כי אמנם מה שהאדם משכיל בשכלו על ידי עסקו האנושי לגבי מה שמשכיל ברוח שכל נשפע, אינו אלא כערך הגוף אל הנשמה. מצב שלישי טוב מזה, הוא כמצב זמן בית המקדש, שכבר היו אותות ומופתים, ונבואה במין האדם, אך לא נמצא השפע הזה מתפשט בכולו אלא ביחידים, וגם להם בקושי, כי כבר נמצא לדבר מניעה ועיכוב. מצב רביעי טוב מכולם, והוא מה שייעדו עליו הנביאים לעתיד לבוא, שלא ימצא הסכלות כלל, ורוח הקודש יהיה שפוך על כל המין האנושי בלא קושי כלל. והנה אז ייקרא שנגמר בניינו של המין האנושי, כי משם והלאה עילויים יהיו לו, ועד נצח נצחים יתענג. ", 
                "<b>גבולות ההשפעה הנפשיות</b> <br><br> ה. בבחינת ההשפעה הנפשיית שזכרנו, נמצאו עוד גבולים, בבחינת הזמן והמקום, ושאר התנאים. כי הנה חוקק וסידר האדון, ברוך הוא, להיות נמצא ומתגלה בעתים מן העתים בדרכים ידועים, זולת מה שיתגלה בעתים אחרים. וכן במקום, זולת מה שיתגלה במקום אחר. וכל זה בבחינות רבות ופרטים משוערים בתכלית הדקדוק, כפי הראוי לתיקונן של הבריות. ובזה נתלית קדושת הימים והמקומות הקדושים, שבהם יושפעו בני האדם שפע יותר גדול, ויקבלו יותר הארה, זכות ומעלה, כפי ההדרגה המשוערת."
            ], 
            "On Mankind in This World": [
                "<b>תכלית המין האנושי דבקות בה' בעולם הבא</b><br><br>א. הנה כבר הקדמנו היות תכלית בריאת המין האנושי לשיזכה ויגיע לטוב האמיתי, שהוא ההדבקות בו יתברך לעולם הבא, ונמצא שסוף כל גלגוליו הנה הוא המנוחה לעולם הבא. אמנם גזרה החכמה העליונה היות ראוי ונאות, שיקדם לזה מצבו בעולם הזה נקשר ונגבל בחוקות טבע זה העולם, שזה תהיה ההכנה האמיתית והראויה להגיע אל התכלית הנרצה. ולפי השורש הזה סידר כל ענייני זה העולם, להיות להכנה ולהזמנה למה שיהיה אחר כך בעולם התכליתיי שהוא העולם הבא. ", 
                "<b>תכלית העולם - ביטול הרע</b><br><br>ב. אך ההכנה הזאת הנה היא סובבת על שני קוטבים: האחד - אישיי, והשני - כללי. האישיי הוא עניין קנית האדם את שלימותו במעשיו, והכללי הוא התכונן המין האנושי בכללו לעולם הבא. <br><br>ופירוש זה העניין הוא, כי בהיות המין האנושי נברא ביצר טוב וביצר רע ובבחירה, הנה לא יימנע האפשרות בחלקיו להיות מהם טובים ומהם רעים, וסוף הגלגול צריך שיהיה שידחו הרעים, ויקובצו הטובים ויעשה מהם כלל אחד, שלכלל ההוא יעותד העולם הבא בטוב האמיתי המושג בו. ", 
                "<b>הגמול בשני זמנים ובשני מקומות</b><br><br> ג. ואולם חוק הבחירה, שמכריח האפשרות שזכרנו בחלקי המין האנושי להיותם טובים או רעים, וכן להיות קצתם טובים וקצתם רעים, הוא עצמו מכריח אפשרות זה גם כן במעשי כל איש מאישי המין. שאולם אפשר שיהיו כולם טובים או כולם רעים, ואפשר שיהיו קצתם טובים וקצתם רעים, וזה ממה שמעכב קיבוץ השלמים שזכרנו, כי כבר יימצא באיש אחד עצמו עניינים טובים ועניינים רעים, ולהשגיח על קצתם ולא על השאר. אפילו אם אותם שיושגח עליהם יהיו הרוב, הנה אינו ממשפט הצדק, כי שורת הדין נותנת שכל המעשים יוגמלו, הן גדולים הן קטנים, הן הרבה הן מעט. <br><br> על כן גזרה החכמה העליונה לחלק הגמול בין לשכר בין לעונש, בשני זמנים ובשני מקומות. והיינו שהנה כלל המעשים יתחלק לרוב ולמיעוט, ויודן הרוב לבדו במקום וזמן הראוי לו, והמיעוט לבדו במקום וזמן הראוי לו. <br><br>ואולם הגמול האמיתי ועיקרי יהיה בעולם הבא וכמו שביארתי. ויהיה השכר, הישאר האדם הזוכה נצחיי להתדבקות בו יתברך לנצח. והעונש, היותו נדחה מהטוב האמיתי ואובד. אמנם הדין לעניין זה, לא יהיה אלא על פי רוב המעשה, אך למעשים טובים אשר לרשע, ולמעשים הרעים אשר לצדיק, על צד המיעוט, יימצא העולם הזה בהצלחותיו וצרותיו, שבו יקבל הרשע גמול מיעוט הזכות אשר לו בהצלחותיו, והצדיק עונש עונותיו בייסורין שבו, באופן שיושלם המשפט בכל, ויישאר העניין לעולם הבא כמו שראוי למצב השלם ההוא. דהיינו שיישארו הצדיקים לבדם בלי תערובת רעים ביניהם, והם בלי עיכובים בעצמם להנאה המעותדת להם, והרשעים ידחו ויאבדו, בלי שיישאר להם טענה כלל. ", 
                "<b>גהינום</b><br><br>ד. ואמנם גזר עוד חסדו יתברך להרבות ההצלה לבני האדם, שימצא עוד מין צירוף אחר למי שיתכן בו הצירוף, דהיינו למי שגבר בו הרע תגבורת גדול, אך לא כל כך שיהיה משפטו להאבידו לגמרי, והוא כלל עונשים שהיותר רשום בהם הוא הדין בגהינם. והכוונה בו הוא להעניש החוטא כפי חטאיו, באופן שאחרי הענשו לא יהיה עוד חוב עליו על המעשה הרע שעשה, ויוכל אחרי כן לקבל הגמול האמיתי כפי שאר מעשיו הטובים. <br><br> ונמצא שעל ידי זה, האובדים ממש יהיו מזער לא כביר, כי הנה לא יהיו אלא אותם שגבר בהם הרע שיעור כל כך גדול, שאי אפשר שיימצא להם מקום בשום פנים להיות נשארים בגמול האמיתי ובהנאה הנצחיית. <br><br>והנה נמצא הדין מתחלק לשלשה חלקים: כי עיקרו הוא לעולם שאחר התחייה, כמו שביארתי, אך המעשים הראויים ליגמל קודם לכן, הנה יש מהם שיוגמלו בעולם הזה, ויש מהם שיוגמלו בעולם הנשמות. ", 
                "<b>פרטי הדין אינם ידועים לנו</b><br><br>אכן משפטי הדין הזה בפרטיו איננו נודע כי אם לשופט האמיתי לבדו, כי הוא היודע אמיתת מציאות המעשים ותולדותיהם בכל בחינותיהם ופרטיהם, ויודע מה מהם ראוי שייגמל בזמן אחד ובדרך אחד, ומה בזמן אחר ובדרך אחר. ומה שידענו אנחנו, הוא רק כלל דרכי ההנהגה הזאת על מה היא מיוסדת ואל מה היא סובבת, והוא מה שביארנו שתכלית כל העניין הוא לקבץ קיבוץ שלמים שיהיו ראויים ליקבע לנצח בהתדבקותו יתברך, וכדי שעניין זה ישתלם כראוי, הוצרכו העניינים הקודמים האלה כולם, להכין ולהזמין העניין הזה התכליתי, וכמו שביארתי. ", 
                "<b>תפקיד הייסורים</b><br><br>ה. והנה כשתעמיק עוד בעניין תראה, שמלבד היות עניין זה נמשך על פי המשפט והדין, כמו שביארתי, הנה הוא מיוסד עוד על פי המציאות הנברא. וזה כי הנה כבר ביארנו שהמעשים הטובים מעצימים הם באדם בגופו ונפשו מציאות שלימות ומעלה, והפכם המעשים הרעים מעצימים בו מציאות עכירות וחסרון, והכל בשיעור מדוקדק כפי מה שהם המעשים, לא פחות ולא יותר. והנה האיש הצדיק, שהרבה בעצמו שיעור גדול מן הזוהר והמעלה, אך מצד אחר מפני מיעוט מעשים רעים שעשה, הנה נמצא בו תערובת קצת חושך ועכירות, כל זמן שיש בו התערובת הזה איננו מוכן והגון לדביקות בו יתברך. <br><br> על כן גזר החסד העליון, שימצא לו צירוף, והוא כלל הייסורין, ששם יתברך שמו בסגולתם להסיר מאותו האדם העכירות ההוא, ויישאר זך ובהיר מוכן לטובה בזמן הראוי. ואמנם כפי שיעור העכירות שקבל האדם במעשיו, כך יהיו הייסורין שיצטרכו לצירופו. ואפשר שלא יהיה בכוח הייסורין הגופניים להסיר העכירות ממנו, ויצטרכו לו ייסורין נפשיים. והכלל מתפרט לפרטים הרבה, אי אפשר לשכל האדם להקיף על כולם. ", 
                "<b>שכר הרשעים בעולם הזה</b><br><br>ו. אכן הרשעים הגמורים, הם אותם שנתעצם בם בעוצם רוע מעשיהם עכירות כל כך גדול וחושך כל כך רב, עד שנשחתו בגופם ונפשם באמת, ושבו בלתי ראויים בשום פנים להידבק בו יתברך. והנה אפשר שיימצאו בידם קצת מעשים טובים, אבל הם מעשים שבעלותם במאזני צדקו יתברך, אינם מכריעים את בעליהם לצד הטוב האמיתי כלל, לא מצד כמותם ולא מצד איכותם. כי הרי אילו היו מכריעים אותם לזה, כבר לא היו נחשבים רשעים גמורים, אלא מאותם שמצטרפים והולכים עד שמגיעים אל מצב מוכן לטוב. <br><br>אכן כדי שלא תהיה מידת הדין לוקה, שיישארו מעשים אלה בלי גמול, הוחק שיינתן להם שכרם בעולם הזה, כמו שביארתי, ונמצא הזכות ההוא כלה ואינו מגיע להעצים בהם שום מעלה אמיתית. ", 
                "<b>דרגות בני אדם לעתיד לבוא</b><br><br>ז. ואמנם עוד פרט אחר עיקרי מאוד יש בזה העניין, והוא, כי הנה בקיבוץ השלמים שזכרנו שיהיה לעתיד לבוא, אין הכוונה שיהיו כולם במדרגה אחת ובמעלה אחת וישיגו השגה אחת. <br><br>אך הדבר הוא, שהנה שיערה החכמה העליונה עד היכן יכול להגיע הקצה האחרון, פירוש: השיעור היותר פחות שבהתדבקות בו יתברך וההנאה בשלמותו, וכנגד זה סידרה, שכל מי שמעשיו יגיע לפחות אל השיעור הקטן ההוא, כבר יוכל לימנות בקיבוץ הזה שזכרנו, ויהיה מן הנשארים לנצחיות להתענג בו. אך מי שאפילו לזה לא יגיע, הנה זה יהיה נדחה לגמרי ואובד. ואמנם כל מי שיזכה יותר, הנה יהיה בקיבוץ עצמו יותר גדול ויותר עליון. <br><br>והיה מעומק עצתו יתברך, שיהיה האדם עצמו בעל טובו לגמרי, בין בכלל בין בפרט. פירוש: שלא די שלא יזכה לטוב אלא אחר שהשיגו בעמלו, אלא אפילו פרט החלק שיותן לו, לא יהיה אלא כפי מעשיו בדקדוק. ונמצא, שלא יהיה האדם במדרגה, זולת מה שבחר ושם הוא עצמו את עצמו בה. וכבר ימצאו בקיבוץ ההוא עליונים ותחתונים, גדולים וקטנים, אבל לא יהיה לגובה מעלת האדם ושפלותה, לגדלה ולקטנותה, סיבה אחרת אלא הוא עצמו, באופן שלא יהיה לו תרעומת על אחר כלל. ", 
                "<b>מקבלי שכר נמוך בעולם הבא</b><br><br>ח. והנה על פי השורש הזה תמצא עוד הבחנה גדולה בדין המעשים, לשפוט אותם שראוי שתגיע תולדותם לתת עילוי לאדם בקיבוץ השלמים שזכרנו, ושיעור העילוי שיתנו. <br><br>כי כבר יימצאו מעשים, שכפי המשפט העליון המדוקדק והישר, לא יגיעו לתת לאדם עילוי לזמן ההוא, אלא יוגמלו בעולם הזה, ואז יישאר אותו האדם משפלי הנצחיים, בקטני הקיבוץ ההוא. והנה זה דומה קצת לאותם שזכרנו למעלה, שמקבלים שכרם בעולם הזה ונאבדים לעולם הבא. אך נבדלים מהם הבדל גדול, והוא, כי אותם שזכרנו שהם הרשעים הגמורים, הנה כלה כל כוח מעשיהם הטובים בשכר שבעולם הזה, ואינם מגיעים אל הנצחיות כלל. ואלו, הנה כבר מעשיהם מגיעים אותם אל הנצחיות, ואפילו שיצטרך להם צירוף נפשיי רב מאוד, הנה על כל פנים יש להם חלק בהישארות הנצחיי, אלא שמפני קלקול מעשיהם אין מצוותיהם מגיעות אלא לתת להם שם אותו החלק הקטן שאמרנו, ורבים מזכיותיהם מקבלים אותם בעולם הזה. שאילו היה הדין נותן עליהם שיוגמלו בעולם הבא ולא בעולם הזה, כבר היו נמצאים האנשים ההם במדרגה מן הגבוהות בקיבוץ השלמים. ", 
                "ט. ואולם בכל מה שזכרנו עד הנה, הנה נתבאר עניין ייסורי הצדיקים בעולם הזה ושלוות הרשעים, וכן העונשים הנפשיים, מצד מה של הכנה לגמול האמיתי שלעתיד לבוא. אך טובת הצדיקים בעולם הזה נמשכת על דרך אחר, ונבארה לפנים בסייעתא דשמיא. <br><br>וכל זה שביארנו הוא כפי הקוטב השני הכללי שזכרנו להכנה, אבל ענייניה כפי הקוטב האישיי הולכים מהלך שונה מכל זה, ונבארהו עתה בפרק בפני עצמו בסייעתא דשמיא."
            ], 
            "On Divine Providence in General": [
                "א. ידוע ומבואר הוא, שכל הנבראים כולם שנבראו, בין העליונים ובין התחתונים, הנה נבראו לפי שראתה בהם החכמה העליונה צורך ותועלת למה שהוא התכלית הכללי של הבריאה. וכל חוקותיהם ומשפטיהם הטבעיים הוחקו והוטבעו כפי מה שגזרה החכמה העליונה היותו נאות, לפי הכוונה שכיונה בנברא ההוא. ואולם מאותו הטעם עצמו שנבראו, ראוי גם כן שיתקיימו כל זמן היות בם תועלת לכלל הבריאה כמו שביארתי. <br><br>ועל כן האדון, ברוך הוא, שברא כל הנבראים האלה, לא ימנע גם כן מלהשגיח עליהם לקיימם באותו המצב שהוא רוצה אותם בו. ", 
                "<b>השגחתו יתברך על כל מדרגות הבריאה</b><br><br> ב. ואולם כבר הקדמנו בחלק א' פרק ה', שתחילת הנבראים כולם הם הכוחות הנבדלים, ומהם משתלשלים הגשמים. והדברים בגשמים בכל פרטיהם, הנה הם כפי מה שנעתק אליהם מן הכוחות ההם בפרטי בחינותם, ואין דבר קטון או גדול בגשמיים שלא יהיה לו סיבה ושורש בכוחות הנבדלים כפי בחינותיהם. והאדון, ברוך הוא, הנה הוא משגיח על כל אלה העניינים כפי מה שבראם, דהיינו על הכוחות הנבדלים בראשונה, ועל כל השתלשלותם כפי מה שהוא באמת. וכן הוא משגיח גם כן על הפקידים שהפקיד על הנמצאות, כמו שביארתי שם, לקיים אותם ואת פקודתם ולהתמיד להם הכוח שיפעלו פעולתם: ", 
                "<b>השגחה על המין האנושי</b><br><br> ג. ואמנם בהיות שנשתנה המין האנושי מכל שאר המינים, שניתנה לו הבחירה והיכולת במה שהוא לו קנית שלימות או חסרון, ונמצא בבחינה זו פועל ומניע ולא נפעל, גם ההשגחה עליו מוכרח שתשתנה מההשגחה על שאר המינים, הנה יצטרך להשגיח ולהשקיף על פרטי מעשיו, להמציא לו כדרכיו וכפרי מעלליו. ונמצא שיושגחו מעשיו כולם ותולדותיהם, וישוב ויושגח עליו כפי הראוי לתולדות המעשים ההם בפרט, ומידה כנגד מידה, וכמו שביארתי לפנים. וזה ממה שאין שייך בשאר המינים, שאישיהם נפעלים ולא פועלים, ואינם אלא כפי מה שראוי לתשלום המין ההוא כפי מה שהושרש בשורשו. שהנה תהיה ההשגחה לקיים השורש ההוא וענפיו, כפי מה שטבע וחוק השורש נותן שיהיו. <br><br>אבל המין האנושי שאישיו פועלים ומניעים, כמו שביארתי, הנה צריך שיושגחו בפרט, כפי מה שיגרמו להם מעשיהם לא פחות ולא יותר, ועוד נרחיב ביאור הדבר הזה לפנים בסייעתא דשמיא."
            ], 
            "On the System of Providence": [
                "<b>בית דין של מעלה</b> <br><br> א. סידר האדון, ברוך הוא, שהנהגת עולמו כולה, בין מה שלמשפט המעשים של בני הבחירה, ובין למה שראוי להתחדש בעולם ובריותיו, יעשה בסדר כעין מלכות הארץ. וכן אמרו ז\"ל, מלכותא דרקיעא כעין מלכותא דארעא, והיינו בבתי דינין וסנהדראות, עם כל דרכיהם וחוקותיהם. וזה כי הנה סידר בתי דינים שונים של נמצאים רוחניים, במדרגות ידועות ובסדרים ידועים, שלפניהם יערכו כל העניינים הראויים לישפט, ובגזירתם יקומו כל הדברים, וכמו שאמר דניאל \"בגזרת עירין פתגמא\" וכו' (דניאל ד יד). ", 
                "ב. והנה הוא יתברך שמו מופיע בכל הסנהדראות האלה, ומשפיע בם, ומעמידם על תוכן העניין באמת, שיצא המשפט לאמיתו. ויש מן הסנהדראות שהקב\"ה שם לראש, וכעניין שנאמר \"ראיתי את ה' יושב על כסאו וכל צבא השמים עומד עליו מימינו ומשמאלו\" (מלכים א כב), ופירשו ז\"ל, אלו מיימינים לזכות ואלו משמאילים לחובה. ואמר דניאל \"עד די כרסוון רמיו ועתיק יומין יתיב וכו' דינא יתיב וספרין פתיחו\" דניאל ז ט). <br><br>ואמנם עיקר הדבר כך הוא: הנה כבר ביארנו למעלה כמה מן הדקדוק נמצא בדינו של כל איש ואיש. כי הנה בכלל, בכל איש מן האנשים, יימצאו טענות רבות לפי סיבות שונות, להיות נידון האיש ההוא לדרכים רבים מדרכי המשפט. ובפרט גם כן, בכל מעשה ומעשה ממנו, הנה ימצאו בו בחינה לזכות ובחינה לחובה לכמה צדדים רבים, כי כל ענייני העולם מורכבים בהרכבות רבות באמת ונמשכים בדרכים שונים. ואולם כל הבחינות האמיתיות האלה מתגלים בבתי דינים העליונים האלה לאמיתם, וכל אחד מן הצבא הנמצא באותו הבית דין, מתגלה לו לפי עניינו אחת מן הבחינות, עד שבין כולם מתגלות הבחינות כולם לא נכחד דבר. ואז יישקל העניין לפי כל הבחינות האמיתיות ההם, ותצא הגזירה כפי הנאות. <br><br>ואולם הגמר הזה, יעשהו מי שהוא ראש בבית דין ההוא. ואם הוא מהבתי דינים שהאדון, ברוך הוא, רוצה ויושב שם לראש, הנה אף על פי שהכל צפוי לפניו, יניח לכל המשרתים הצבא שלפניו, שיטענו כפי המתגלה להם מבחינות העניין באמת, ויגמור הדבר כפי הראוי, וכמו שביארתי. ", 
                "<b>העדים בבית דין של מעלה</b><br><br> ג. נמצא לפי שורש זה, שאין הקב\"ה דן את העולם בבחינת ידיעתו, אלא בבחינת הסדרים שרצה וסידר לעניין. וממה שסידר עוד בזה הוא, שלא יבוא לישפט עניין מהעניינים בשום בית דין מאלה, עד שיובא לפניו מפקידים שהפקיד לעניין זה. והיינו שהנה הפקיד בחפצו יתברך פקידים מן הסוג המלאכיי, שישגיחו על כל העניינים ההווים בעולם, ואלה יבואו לבית דין שלמעלה ויעידו על הדברים שהשיגו ונגלה להם, ואז יבואו העניינים במשפט. <br><br> וכבר זכרתי פעמים, שאין העניינים האלה נמשכים אחר ידיעתו יתברך, כי לא היו שום אחד מהעניינים האלה צריכים לו, שהכל צפוי לפניו מעולם, אלא שכן גזר וסידר בחכמתו הנפלאה, ועל פי אלה הסדרים מתנהג העולם באמת. ועל אלה הדרכים והעניינים הוא שירמזו הכתובים במליצותיהם, כעניין שנאמר \"וירד ה' לראות\" וכו' (בראשית יא), \"ויבאו בני האלוהים להתיצב\" וכו' (איוב א), \"עיני ה' המה משוטטות בכל הארץ\" (זכריה ד), \"אלה אשר שלח ה' להתהלך בארץ\" (נחום א), ואחרים כאלה - הכל נאמר על דרכי ההנהגה הזאת כפי הסדרים שסידר. <br><br>ואותם המלאכים המופקדים להשגיח על ענייני העולם ולהעיד עליהם ייקראו \"עיני ה'\". ובהגלותו יתברך שמו על אחד מהבתי דינים לשפוט עניין מהעניינים, כגון עניין בוני המגדל בזמנו, נאמר \"וירד ה' לראות\" וכו', וכן כל כיוצא בזה. ואולם צריך שתתבונן, שאין הדמיון באלה העניינים עם מה שנעשה במלכות הארץ, אלא בסדרים, אך באופן היעשות הדברים, אין הדמיון אמיתי. כי בגשמים נעשים כפי מה ששייך בהם בהשגתם ובכל ענייניהם, וברוחניים כפי מה ששייך בהם בהשגתם ובענייניהם. ", 
                "<b>הקטיגור - השטן</b><br><br> ד. והנה שם האדון, ברוך הוא, את הקטיגור והוא השטן, שנאמר בו \"ויבא גם השטן בתוכם\" (איוב א), ופקודתו לתבוע דין בבתי הדין. וכשהוא תובע יתעוררו הדיינים וישפוטו. וממידת טובו יתברך, שלא יתפוס בדין עד שיקטרג המקטרג, ואף על פי שחטאי החוטא גלויים לפניו. ואולם גם לזה חוקק חוקים וסידר סדרים, פירוש: לקטרוגו של המקטרג, איך יהיה ומתי יהיה. וכעניין מה שכתבו ז\"ל \"השטן מקטרג בשעת הסכנה\" (ברכות צא), וכן מה שכתבו ז\"ל, \"שלשה מזכירים עונותיו של אדם\" (ברכות נה), ופרטים רבים כיוצא בזה. ", 
                "<b>חוקות הדין שלמעלה</b> <br><br> ה. ואולם לכל ענייני המשפטים האלה, בכללם ובפרטיהם, חוקים ודרכים מסודרים, כמו שגזרה חכמתו יתברך לזמני המשפט ולבחינותיו. כגון מה שאמרו ז\"ל \"בארבעה פרקים העולם נידון\" (ר\"ה טז), ומה שאמרו, \"מלך נכנס תחלה מקמי דליפוש חרון אף\" (שם), וכן מה שאמרו \"תבואה תרי דיני מתדנא\" (שם), וההפרשים שבין קודם גזר דין ולאחר גזר דין, וכמה פרטים אחרים כיוצא באלו."
            ], 
            "On Israel and the Nations": [
                "<b>בין ישראל לאומות</b> <br><br> א. מן העניינים העמוקים שבהנהגתו יתברך הוא עניין ישראל ואומות העולם, שמצד טבע האנושי נראה היותם שווים באמת, ומצד ענייני התורה הם שונים שינוי גדול, ונבדלים כמינים מתחלפים לגמרי. והנה עתה נבאר בעניין זה ביאור מספיק, ונפרש מה שבו מתדמים זה לזה, ומה שבו מתחלפים זה מזה. ", 
                "<b>מצב הראוי לאדם ותולדותיו וההוה להם</b><br><br> ב. אדם הראשון קודם חטאו היה במצב עליון מאוד ממה שהוא האדם עתה, וכבר ביארנו עניין זה [בחלק א' פרק ג']. ומדרגת האנושיות לפי המצב ההוא הייתה מדרגה נכבדת מאוד, ראויה למעלה רמה נצחיית כמו שבארתי. ואילו לא היה חוטא, היה משתלם ומתעלה עוד עילוי על עילוי. <br><br>והנה באותו המצב הטוב היה לו להוליד תולדות, מספר משוער מחכמתו יתברך, על פי אמיתת מה שראוי לשלמות הנהנים בטובו יתברך, והיו כולם נהנים עמו בטוב ההוא. ואמנם התולדות האלה שהיה ראוי שיוליד, נגזרו ושוערו מלפניו יתברך משוערים בהדרגות מיוחדות. פירוש: שיהיה בהם ראשיים ונטפלים, שורשים וענפים, נמשכים זה אחר זה בסדר מיוחד כאילנות וענפיהם. ומספר האילנות ומספר הענפים הכל משוער בתכלית הדקדוק. <br><br>והנה בחטאו ירד מאוד ממדרגתו, ונכלל מן החושך והעכירות שיעור גדול, וכמו שכתבתי למעלה. וכלל המין האנושי ירד ממדרגתו ועמד במדרגה שפלה מאוד, בלתי ראויה למעלה הרמה הנצחיית שהתעתד לה בראשונה, ולא נשאר מזומן ומוכן אלא למדרגה פחותה ממנה פחיתות רב. ובבחינה זאת הוליד תולדות בעולם, כולם במדרגה השפלה הזאת שזכרנו. <br><br>ואמנם אעפ\"כ לא חדל מהימצא בכלל מדרגת המין האנושי מצד שורשו האמיתי, בחינה עליונה מן הבחינה שהיה המין הזה אז בזמן קלקולו. ולא נדחה אדם הראשון לגמרי, שלא יוכל לשוב אל המדרגה העליונה, אבל נמצא בפועל במדרגה השפלה ובבחינה כוחניות אל המדרגה העליונה. <br><br>והנה נתן האדון, ברוך הוא, לפני התולדות ההם שנמצאו באותו הזמן, את הבחירה, שיתחזקו וישתדלו להתעלות מן המדרגה השפלה ולשים עצמם במדרגה העליונה. והניח להם זמן לדבר, כמו ששיערה החכמה העליונה היותו נאות להשתדלות הזה, ועל דרך מה שמנחת עתה לנו, לשנהיה משיגים השלמות והמדרגה בקיבוץ בני העולם הבא כמו שכתבתי למעלה. כי הנה כל מה שהוא השתדלות צריך שיהיה לו גבול. ", 
                "<b>עד זמן הפלגה - שורשים. אחריה - ענפים</b> <br><br>ג. והנה ראתה החכמה העליונה היות ראוי שזה ההשתדלות יתחלק לשורשיי וענפיי. פירוש: שיהיה בתחילה זמן ההשתדלות לשורשים שבתולדות, ואחר כך לענפים שבהם. והיינו, כי המין האנושי כולו היה צריך עדיין שיקבע עניינו כראוי, ויתוקן מן הקילקולים שנהיו בו. ולפי סדר ההדרגה, הנה היה ראוי שיוקבעו בראשונה, שורשיהם וראשיהם של תולדות האדם, לעמוד במדרגה מתוקנת, ויעמדו בה הם וענפיהם, כי הענפים ימשכו תמיד אחר השורש. <br><br>והנה הגביל הזמן להשתדלות השורשי הזה, שמי שיזכה מכלל הנמצאים באותם הזמנים שהיה שער זה נפתח, והיה בידם להגיע לזה העניין, ויכין את עצמו כראוי, יקבע לשורש אחד טוב ויקר, מוכן למעלה הרמה, הראויה למי שהוא אדם במצב הטוב ולא אדם במצב המקולקל. וכן ישיג שיותן לו להוציא תולדותיו הראויים לו, כולם בבחינתו. פירוש: באותה המדרגה והמצב שכבר השיג הוא בשורשיותו. <br><br>והיה הזמן הזה מאדם הראשון עד זמן הפלגה. והנה כל אותו הזמן לא חדלו צדיקים דורשים האמת לרבים, כגון, חנוך מתושלח שם ועבר, ומזהירים אותם שיתקנו את עצמם. וכיון שנתמלא סאתם של הבריות, בזמן הפלגה, שפט במידת משפטו יתברך היות ראוי שייגמר זמן ההשתדלות השורשיי. ויהיה קיצם של הדברים, שיקבע מה שראוי ליקבע בבחינת השורשים, לפי מה שכבר נתגלגל ונהיה עד עת הקץ ההוא. <br><br>ואז השגיח יתברך שמו על כל בני האדם, וראה כל המדרגות שהיה ראוי שיקבעו בם האנשים ההם כפי מעשיהם, וקבעם בם בבחינתם השורשיית, כמו שביארתי. והנה כפי מה שהונחו הם, כן נגזר עליהם שיהיו מוציאים התולדות, כפי מה שכבר שוער שהיה ראוי לשורש ההוא. ונמצאו כולם מינים קבועים בעולם, כל אחד בחוקו וטבעו, ככל שאר המינים שבבריות, וניתן להם להוציא תולדותיהם בחוקם ובחינתם ככל שאר המינים. ואמנם נמצאו כולם לפי המשפט העליון, ראויים לישאר במדרגת האנושית השפלה שהגיעו לה אדם הראשון ותולדותיו מפני החטא, ולא גבוהים מזה כלל. <br><br>ואברהם לבדו נבחר במעשיו ונתעלה, ונקבע להיות אילן מעולה ויקר, כפי מציאות האנושית במדרגתו העליונה, וניתן לו להוציא ענפיו כפי חוקו. ואז נתחלק העולם לשבעים אומות, כל אחד מהם במדרגה ידועה, אבל כולם בבחינה האנושיות בשפלותו, וישראל בבחינת האנושיות בעילויו. <br><br>והנה אחר העניין הזה נסתם שער השורשים, והתחיל הגילגול וההנהגה בענפים, כל אחד לפי ענינו. ונמצא שאף על פי שלכאורה נראה עניינינו עתה ועניין הקודמים שווה, באמת איננו כך. אלא עד הפלגה היה הזמן שורשי האנושיות, ונתגלגלו הדברים בבחינה זו. וכשהגיע קץ זמן זה, נקבע הדבר כפי המשפט, והתחיל זמן אחר שהוא זמן הענפים, שעודנו בו עתה. ", 
                "<b>אברהם - אב לגרים</b> <br><br>ד. ומרוב טובו וחסדו יתברך, גזר ונתן מקום אפילו לענפי שאר האומות, שבבחירתם ומעשיהם יעקרו עצמם משורשם, ויוכללו בענפיו של אברהם אבינו ע\"ה אם ירצו. והוא מה שעשהו יתברך שמו לאברהם אב לגרים, ואמר לו \"ונברכו בך כל משפחות האדמה\". ואולם אם לא ישתדלו בזה, יישארו תחת אילנותיהם השורשיים כפי עניינם הטבעי. ", 
                "<b>ענפי אילנו של אברהם - יוצאי מצרים</b> <br><br>ה. וצריך שתדע, שכמו שכלל תולדות האדם מתחלק לאילנות שורשיים וענפיהם עימהם, כמו שביארתי, כן כל אילן ואילן בפני עצמו, ייבחנו בו הענפים הראשיים, שמהם נמשכים ומתפרטים כל שאר הפרטים. <br><br>ואמנם ענפי אילנו של אברהם אבינו ע\"ה הכוללים, הנה הם עד שישים ריבוא, שהם אותם שיצאו ממצרים ונעשית מהם האומה הישראלית, ולהם נחלקה ארץ ישראל. וכל הבאים אחריהם נחשבים פרטים לתולדות הכוללים האלה. והנה לאלה ניתנה התורה, ואז נקרא שעמד אילן זה על פרקו. ", 
                "<b>מעמדם של אומות העולם</b> <br><br>ואולם חסד גדול עשה הקב\"ה עם כל האומות, שתלה דינם עוד עד זמן מתן התורה, והחזיר התורה על כולם שיקבלוה. ואם היו מקבלים אותה, עדיין היה אפשר להם שיתעלו ממדרגתם השפלה. וכיון שלא רצו, אז נגמר דינם לגמרי, ונסתם השער בפניהם סיתום שאין לו פתיחה. ואך זה נשאר לכל איש ואיש מן הענפים בפרטיהם, שיתגייר בעצמו וייכנס בבחירתו תחת אילנו של אברהם אבינו. ", 
                "ו. ואולם לא הייתה הגזירה להאביד את האומות האלה, אבל הייתה הגזירה שיישארו במדרגה השפלה שזכרנו, והוא מין אנושיות שהיה ראוי שלא ימצא אילו לא חטא אדם הראשון, והוא בחטאו גרם לו שימצא. ואמנם כיוון שיש בהם בחינה אנושיית, אף על פי שהיא שפלה, רצה הקב\"ה שיהיה להם מעין מה שראוי לאנושיות האמיתית, והיינו שיהיה להם נשמה כעין נשמות בני ישראל, אף על פי שאין מדרגתה מדרגת נשמות ישראל אלא שפלה מהם הרבה. ויהיו להם מצות, יקנו בהם הצלחה גופיית ונפשיית גם כן כפי מה שראוי לבחינתם, והם מצות בני נח. והנה מתחילת הבריאה נזמנו כל הדברים להיותם כך אם יהיה שיחטא אדם, וכמו שנבראו כל שאר ההיזקים והעונשים על התנאי, וכמאמרם ז\"ל. ", 
                "<b>אומות העולם בעולם הבא</b> ז. ואולם לעולם הבא לא תמצאן אומות זולת ישראל, ולנפש חסידי אומות העולם יינתן מציאות בבחינה נוספת ונספחת על ישראל עצמם, ונטפלים להם כלבוש הנטפל לאדם, ובבחינה זו יגיע להם מה שיגיע מן הטוב, ואין בחוקם שישיגו יותר מזה כלל. ", 
                "<b>ההשגחה על אומות העולם</b> ח. והנה בשעה שנחלק העולם כך, שם הקב\"ה שבעים פקידים מסוג המלאכיי, שיהיו הם הממונים על האומות האלה, ומשקיפים עליהם ומשגיחים על ענייניהם. והוא יתברך שמו לא ישגיח עליהם אלא בהשגחה כללית, והשר הוא ישגיח עליהם בהשגחה פרטית, בכוח שמסר לו האדון, ברוך הוא, על זה. ועל דבר זה נאמר \"רק אתכם ידעתי מכל משפחות האדמה\". ואמנם לא מפני זה תעדר ח\"ו ידיעתו יתברך בפרטיהם, כי הכל צפוי וגלוי לפניו יתברך מעולם, אבל העניין הוא, שאינו משגיח ומשפיע לפרטיהם. ודבר זה תבינהו במה שנבאר עוד לפנים בסייעתא דשמיא. ", 
                "ט. ואולם במעשיהם של ישראל תלה האדון, ברוך הוא, תיקון כל הבריאה ועילוייה כמו שכתבתי, ושעבד כביכול את הנהגתו לפועלם, להאיר ולהשפיע או ליסתר ולהתעלם ח\"ו על פי מעשיהם. אך מעשה האומות לא יוסיפו ולא יגרעו במציאות הבריאה, ובגילויו יתברך שמו או היסתרו, אבל ימשיכו לעצמם תועלת או הפסד, אם בגוף ואם בנפש, ויוסיפו כוח בשר שלהם או יחלישוהו. ", 
                "י. ואמנם אף על פי שאין הקב\"ה משגיח על האומות בפרטיהם, כבר אפשר שישגיח בהם לצורך יחיד או רבים מישראל. אמנם זה בבחינת המקרים האמצעיים שביארנו בפרק הקודם."
            ], 
            "On Personal Providence": [
                "<b>הניסיונות העומדים בפני בני אדם בעולם הזה</b><br><br> א. הנה כבר הקדמנו, שעניין העבודה שנמסרה לאדם, תלוי במה שנבראו בעולם ענייני טוב וענייני רע, והושם האדם ביניהם לבחור לו את הטוב. ואולם פרטי ענייני הטוב רבים הם וכן פרטי ענייני הרע, כי הלא כל מידה טובה מכלל הטוב, והפך זה כל מידה רעה. <br><br>דרך משל, הגאווה אחד מענייני הרע, והענווה מענייני הטוב. הרחמנות מענייני הטוב, והפכה האכזריות. ההסתפקות והשמחה בחלקו מענייני הטוב, והפכה מענייני הרע, וכן כל שאר פרטי המידות. <br><br> והנה שיערה החכמה העליונה כל פרטי העניינים מזה המין שראויים לימצא וליפול אפשרותם בחוק האנושיות, לפי התכלית העיקרי שזכרנו במקומו, והמציא אותם בכל בחינותיהם, סיבותיהם ומסובביהם וכל המתלווה להם, וחוקק אפשרותם באדם, כמו שביארתי. ואמנם לכשימצאו כל אלה העניינים, הוצרכו מצבים שונים בבני האדם, שכולם יהיו ניסיון להם במה שיתנו מקום לכל פרטי בחינות הרע האלה, ומקום לאדם להתחזק כנגדם ולתפוס בסיבות.  <br><br>דרך משל, אם לא היו עשירים ועניים, לא היה מקום שיהיה האדם מרחם ולא אכזרי, אך עתה הנה ינוסה העשיר בעושרו, אם יתאכזר על העני הצריך לו או אם ירחם עליו. וכן ינוסה העני, אם יסתפק במועט שבידו ויודה לאלוהיו או להפך. עוד יהיה העושר לעשיר ניסיון לראות אם ירום בו לבו, או אם ימשך בו אחר הבלי העולם ויעזוב את עבודת בוראו. ואם עם כל עושרו יהיה עניו ונכנע, ומואס בהבלי העולם ובוחר בתורה ועבודה, וכן כל כיוצא בזה.  <br><br>ואמנם חילקה החכמה העליונה את מיני הניסיון האלה בין אישי מין האנושי, כמו שגזרה בעומק עצתה היותו ראוי ונאות. ונמצא לכל איש ואיש מבני האדם חלק מיוחד בניסיון ובמלחמת היצר, והוא פקודתו ומשאו בעולם הזה וצריך לעמוד בו כפי מה שהוא. וידונו מעשיו במידת דינו יתברך, כפי המשא אשר ניתן לו באמת בכל בחינותיו בתכלית הדקדוק. והנה זה כעבדי המלך שכולם עומדים למשמעתו, ובין כולם צריך שתשתלם עבודת מלכותו, והנה הוא מפלג לכל אחד מהם חלק מה, עד שבין כולם ישתלמו כל החלקים המצטרכים לו. והנה כל אחד מהם מוטל עליו השלמת החלק ההוא אשר נמסר לו, וכפי פעולתו בפקודתו כן יגמלהו המלך. אך מדת החילוק הזה ודרכיו, נשגבים מאוד מהשגתנו, ואי אפשר לנו לעמוד עליהם, כי אם החכמה העליונה הנשגבה מכל שכל היא שיערתם והיא סידרתם באופן היותר שלם. ", 
                "ב. והנה בהיות ענייני העולם כולם נמשכים ונעתקים בהשתלשלות מעניין לעניין, ממציאותם בנבדלים עד מציאותם בגשמים, וכמו שכתבתי למעלה בחלק א' פרק ה', הנה כל העניינים האלה, פרטי ניסיונו של האדם, כמו שביארתי, מתחיל שורש בחינתם בנבדלים לפי המציאות השייך בהם מתיקון וקלקול כמו שכתבתי למעלה, וכפי עניינם שם נידונים ונגזרים להימצא ולהתפשט עד הגשמיות באישים הראויים להם, עד שבכלל דין החילוק הזה, יכנסו כל פרטי המציאות למדרגותיהם. ועל כולם השקיפה החכמה העליונה, וכפי אמיתת מציאותן תגזור את היותר נאות והגון, וזה ברור כפי העיקרים שהקדמנו. ", 
                "ג. נמצא לפי השורש הזה, שהצלחות העולם הזה וצרותיו יהיו לשינוסה בם האדם בחלק מחלקי הניסיון ששיערה החכמה העליונה היותו נאות לאיש ההוא. מקרי העולם הזה לעזר או לעיכוב להשגת השלמות", 
                "ד. ואמנם עוד סיבה אחרת נמצאת להם על פי דרכי המשפט והגמול, והוא כי הנה גזר השופט העליון, שמתולדת מעשה האדם עצמו, יהיה היעזרו ממנו יתברך להקל לו השגת שלמותו והצילו מן המכשולים, כעניין שנאמר, \"רגלי חסידיו ישמור\" (שמואל א ב ט). ואולם ודאי שגם בזה מדרגות מדרגות יש: כי ימצא אחד ששורת הדין תיתן כפי מעשיו שכבר עשה, שיעזרהו הבורא יתברך עזר מעט. ואחר, שדינו יהיה שיעזרהו עזר יותר גדול, ויקל עליו השגת השלמות קלות רב. ואחר, שיהיה ראוי להיעזר עזר יותר גדול. <br><br>וכן בהפך: כבר ימצא מי שכפי הדין יהיה ראוי שלא יעזרוהו מן השמים, אך לא יקשו עליו השגת השלמות. ואחר, שמשפטו יצא שירבו לו העיכובים, ויצטרך לו חוזק גדול ועמל רב עד שישיגנו. ואחר, שהוא הרשע הגמור, שיסתמו בפניו כל דרכי התיקון וידחה ברעתו. ויש בכל הדברים האלה פרטי פרטים רבים מאוד.  <br><br>והנה נמצא, שאפשר יזכה האדם ויוגזרו עליו הצלחות בעולם הזה לסייעו בעבודתו, למען יהיה נקל לו השיגו את השלמות המבוקש, ולא ימצאו לו עיכובים. ואפשר שיהיה נגזר עליו כפי מעשיו, הפסדים וצרות שיעמדו כחומה לפניו ויפסיקו בינו ובין השלמות, עד שיצטרך לו יותר עמל ויותר טורח לבקוע את המחיצה ההיא, ולהתאמץ עם כל טרדותיו להיות משיג את שלמותו על כל פנים.  <br><br>והפך זה לרשע, אפשר שיוגזרו עליו הצלחות, לפתוח לפניו פתח האבדון שידחה בו. ואפשר שיגזרו עליו צרות, למנוע אותו מן הרשע שהיה בדעתו לעשות. וזה יקרה, כשידע המנהיג העליון שאין ראוי לאותו הרשע שיעשה מטעם מה. והוא מה שהיה דוד מתפלל \"אל תתן ה' מאויי רשע, זממו אל תפק\" (תהילים קמ ט). ", 
                "ה. ואמנם הנה הוא יתברך שמו עושה כל העניינים האלה בחכמתו הנפלאה, הכל כפי מה שראוי לטובת כלל בריותיו, כמו שביארתי, והוא דן את הבריות בכל מצביהם כפי מה שהם באמת. פירוש: כי הנה אינו דומה מי שהוא במצב הריווח ומתרשל מעבודתו, ומי שהוא במצב הדוחק ונטרד בלחצו ולא ישלים את חוקו. והנה דינם לא יהיה שווה, אלא יודן כל אחד כפי מה שהוא באמת, אם שוגג ואם מזיד, אם אנוס ואם פועל ברצונו, והוא יתברך שמו יודע אמיתת כל הדברים, המעשים והמחשבות, ודן אותם לאמיתם. ", 
                "<b>ייסורין להעיר הלב לתשובה</b> <br><br>ואולם מן השורש הזה יצא עוד ענף אחד בעניין הייסורין. כי עוד אפשר שיהיה אדם צדיק ובידו חטאים, או בינוני ושקול במעשיו, ותהיה הגזירה עליו שיעוררוהו לתשובה, והנה אז ייסרוהו מן השמים כדי שישים אל לבו ויפשפש במעשיו.  <br><br>ואמנם אין הייסורין האלה ממין ייסורי הכפרה שזכרנו למעלה, שתכליתם למרק העונות בעולם הזה, אבל ייסורין אלה ייסורי הערה הם, להעיר הלב לתשובה, כי אולם לא נבראו העונשים אלא בהעדר התשובה, אבל הנרצה לפניו יתברך הוא שלא יחטא האדם, ואם יחטא ישוב, ואם לא שב - כדי שלא יאבד יצטרף בעונשין. ועל כן יבואו תחלה ייסורין להערה, ואם לא יתעורר האדם בהם אז יתייסר בייסורי המירוק. ועל עניין זה אמר אליהוא, \"ויגל אזנם למוסר, ויאמר כי ישובון מאון\" (איוב לו י). ", 
                "<b>מילוי הסאה</b>  <br><br>ו. וצריך שתדע, שגבול ניתן למרשיע עד מתי יניחוהו שיהיה מרשיע והולך בבחירתו הרעה, וכשיגיע לאותו הגבול, הנה לא ימתינו לו כלל ויישמד מעל פני האדמה. והוא מה שקראו חז\"ל, \"מילוי הסאה\" (סוטה ט). ומה שאמר הכתוב \"במלאת ספקו יצר לו\" (איוב כ כב). והנה עד הזמן ההוא אפשר שיצליח וילך מן הטעם שזכרנו למעלה, שהוא לפתוח לו פתח האבדון, והוא מה שכתבו ז\"ל, \"הבא ליטמא פותחין לו\" (יומא לח). אך כשיגיע לאותו הגבול, כבר הגיע לאבדון ויאבד, והנה אז יחרה אף ה' בו, ותיפול עליו שואה שיושמד בה. ", 
                "<b>אדם נדון בגלל הוריו, בניו או חבריו</b> <br><br> ז. עוד צריך לדעת, שהנה ההשגחה העליונה, בכל פרט מהפרטים, משגחת על כל הנקשר בו מן הקודמים ומן המאוחרים. וסוף דבר, משגחת בהשגחת כל פרט על כל הכלל כולו, מצד כל מה שמתייחסים כל החלקים עם כל חלק לבנינו של הכלל.  <br><br>וממה שיושקף בדינו של איש מהאישים, הוא מדרגתו ומצבו במה שקדמו לו, דהיינו האבות, ובמה שיתאחרו לו, דהיינו הבנים, ומה שעמו, דהיינו בני הדור או בני העיר או בני החברה. ואחר כל ההשקפות האלה, יוגזר עליו החלק בעבודה ובניסיון שזכרנו למעלה, ויותן לו המשא לעבוד לפניו יתברך.  <br><br>[ואולם הנך רואה שזהו רק בעניין הדין של העולם הזה, והוא מה שאמרתי שיוגזר עליו החלק בעבודה, דהיינו באיזה מצב ימצא בעולם הזה, שכפי אותו המצב, כך יהיה המשא שעליו. אך לעולם הבא אין אדם נידון אלא לפי מעשיו, כפי המצב שהיה בו, והוא מה שאמר הנביא \"בן לא ישא בעון האב\" (יחזקאל יח כ)]. <br><br>וזה, כי הנה אם יזכה אדם שתיפסק לו גדולה ועושר, הנה בניו יולדו עשירים, ואם לא יתחדש עליהם עניין, יהיו עשירים ובעלי גדולה, וכן להפך. נמצא שלא הגיע העושר ההוא לאותם הבנים, אלא מצד היותם בני אותם האבות. ואולם אמיתת העניין כך הוא, שהאדם זוכה לבניו בחמשה דברים שמנו ז\"ל, וכבר אפשר שייוולד אדם בטובה, מצד היות אביו כבר מוחזק בה, ואפשר גם כן שמצד זכות אביו, תגיע לו טובה בזמן מן הזמנים, או להפך. ומצד אחר, אפשר שתיפסק הצלה או טובה לו על זרע שעתיד לצאת ממנו. וכן מצד מקומו או חברתו, אפשר שתיפסק עליו טובה או רעה מטובות העולם הזה ורעותיו. ", 
                "<b>ייסורים לצדיקים לטובת דורם</b> <br><br> ח. ואמנם מלבד כל זה יש עוד עניין אחר נמשך משני חלקי ההנהגה שזכרנו, האישיית והכללית. והוא כי הנה השקיפה החכמה העליונה על כל מה שהיה ראוי שימצא לתיקון המין, שיעשה ממנו קיבוץ השלמים שזכרנו למעלה. וראתה שהיה עניין נאות להם מאוד, שיהיה בכוח קצתם להועיל לקצתם ולהטיב להם. פירוש: שלא יוחלט הדבר, שרק מי שיגיע בכוח שלו עצמו אל השלמות יהיה מן הנמנים בקיבוץ בני העולם הבא, אלא גם מי שכבר יגיעוהו מעשיו שבהתלותו באחר זכאי ממנו, יוכל ליהנות בשלמות, הנה יכנס בכלל ההוא, אלא שיהיה במדרגה תחתונה, שהיא מדרגת הנתלה בחברו.  <br><br>ונמצא שלא ידחה מן השלמות לגמרי, אלא מי שלא יהיה ראוי ליהנות בו, לא מצד עצמו ולא מצד היתלותו בזולתו. ונמצאת על ידי זה ההצלה מרובה, וירבו יותר הנהנים. ואולם הנהנים ומהנים לאחרים, ודאי שאלו יהיו היותר גדולים בקיבוץ ההוא, והם יהיו הראשים, והצריכים לתלות בם יהיו משועבדים להם וצריכים להם. וכדי שיהיה מקום לתיקון הגדול הזה, קשר מתחלה את האישים זה עם זה, והוא עניין \"כל ישראל ערבים זה לזה\" (שבועות לט) שזכרו חז\"ל, כי הנה על ידי זה נמצאים מתקשרים קצתם בקצתם ולא נפרדים איש לעצמו. והנה מידה טובה תמיד מרובה, ואם נתפסים זה על זה בחטא, כל שכן שיועילו זה על זה בזכות.  <br><br>ואמנם על פי שורש זה נסדר, שיגיעו צרות וייסורין לאיש צדיק, ויהיה זה לכפרת דורו. והנה מחיוב הצדיקים הוא, לקבל באהבה הייסורין שיזדמנו לו לתועלת דורו, כמו שהיה מקבל באהבה הייסורין שהיו ראויים לו מצד עצמו. ובמעשה הזה מטיב לדורו, שמכפר עליו, והוא עצמו מתעלה עילוי גדול, שנעשה מן הראשים בקיבוץ בני העולם הבא וכמו שביארתי.  <br><br>ואולם מזה הסוג עצמו ימצא עוד מין אחר יותר גבוה במעלתו מאותו שזכרנו. וזה כי מה שזכרנו, הוא שילקה הצדיק על בני דורו שהיו ראויים לעונש גדול מאוד וקרובים לכליה או לאבדון, והוא בייסוריו מכפר עליהם ומצילם בעולם הזה ומועיל להם גם לעולם הבא. ", 
                "<b>ייסורי צדיקים כדי להביא את העולם לשלמות</b> <br><br> אמנם יש עוד ייסורין שניתנים לחסידים היותר גדולים המושלמים כבר בעצמם, והם לעזור למה שצריך לכלל גלגולי ההנהגה שיגיעו אל הסוף שהוא השלמות.  <br><br>ופירוש העניין, כי הנה מצד הסדר הראשון שהוסדר להנהגת העולם וגלגוליו, כבר היה צריך לאדם שיסבול קצת צער, לשיגיע הוא וכל העולם עמו אל השלמות. והוא מה שהיה מתיילד ונמשך מהעלם אורו יתברך והסתר פניו, שהושם לאחד מיסודות ענייני מצבו של אדם כמו שכתבתי למעלה. וכל שכן אחרי שרבו הקלקולים בעולם, מצד חטאים על חטאים גדולים ועצומים שנעשו בו, הנה נתרבה יותר ההסתר ונעלם הטוב, ונמצא העולם ובריותיו במצב שפל ורע. וצריך על כל פנים, שעל ידי גלגולים שתגלגל חכמתו הנפלאה בעולם, יגיעו הדברים אל תיקון. <br><br>ומעיקרם של גלגולים הוא, שיקבלו בני האדם עונשים כדי רשעתם, עד שתמצא מדת הדין מפויסת. ואולם סידר האדון, ברוך הוא, שהשלמים והחשובים יוכלו לתקן בעד אחרים וכמו שביארתי, ותיפגע בהם מדת הדין, תחת פוגעה בכלל העולם. ואמנם כיוון שהם בעצמם שלמים וראויים לטוב, שהם מתייסרים רק בעבור האחרים, ודאי שתתפייס מדת הדין במועט בהם כבמרובה בחוטאים עצמם. ולא עוד, אלא שעל ידי זה זכותם נוסף וכוחם מתחזק, וכל שכן שיכולים לתקן את אשר עיוותו האחרים. והיינו, כי לא די שיתקנו למה שבבני דורם, אלא גם לעניין כל מה שנתקלקל העולם מאז נהיו בו חטאים ועד עתה. ובודאי שאלה יהיו אחר כך בקיבוץ השלמים, ראשי הראשים והיותר קרובים אליו יתברך שמו. ", 
                "ט. והנה כל זה שזכרנו עד עתה על צד המשפט, מתבאר עוד על צד המציאות כפי אמיתת סדריו וכמו שכתבתי למעלה. כי הנה בחטאים מתרבית הזוהמה ומתעצמת בבני האדם ובעולם, וגורמת לאורו יתברך שייסתר ויתעלם העלם על העלם. וכפי התמרק הזוהמה הזאת והיטהר הבריות ממנה, כן חוזר אורו יתברך ומתגלה גילוי על גילוי. ואמנם הייסורין הם הממרקים את הזוהמה בין בפרט בין בכלל, ועל ידי ייסורי החשובים האלה, מתמרקת והולכת לה מכלל הבריאה כולה, ומתקרב העולם מדרגה אחר מדרגה אל השלמות. ", 
                "<b>גלגול נשמות</b> <br><br> י. עוד שורש אחר נמצא להנהגה בענייני העולם הזה, והוא שהחכמה העליונה סידרה להרבות עוד ההצלה, כמו שביארתי, שנשמה אחת תבוא לעולם הזה פעמים שונות בגופים שונים, ועל ידי זה הנה תוכל לתקן בפעם אחת את אשר קלקלה בפעם אחרת, או להשלים מה שלא השלימה. ואולם בסוף כל הגלגולים, לדין שלעתיד לבא, הנה הדין יהיה עליה כפי כל מה שעבר עליה מן הגלגולים שנתגלגלה ומן המצבים שהייתה בם.  <br><br>והנה אפשר שיגיעו עניינים לאדם שנשמתו מגולגלת, כפי מה שיוגרם לה מצד מה שעשתה בגלגול קודם, ויינתן לאדם ההוא בעולם מצב כפי זה, וכפי המצב שינתן לו יהיה המשא אשר יוטל עליו וכמו שכתבתי למעלה. וכבר דינו יתברך שמו מדוקדק על כל אדם לפי מה שהוא בכל בחינותיו, פירוש: בכל פרטי מצבו. באופן שלא יעמוס לעולם על אדם לעולם הבא שהוא הטוב האמיתי, אשמה שאין לו באמת, אבל יגיע לו מן המשא והפקודה בעולם הזה כפי מה שתפלג לו החכמה העליונה, וכפי זה יידונו מעשיו.  <br><br>והנה פרטי בחינות רבות ימצאו בעניין זה של הגלגול, איך יהיה האדם נידון לפי מה שהוא בגלגולו, ולפי מה שקדם בגלגול אחר, לשיהיה הכל על פי המשפט האמיתי והישר, ועל כל זה נאמר \"הצור תמים פעלו כי כל דרכיו משפט\" (דברים לב ז) וכו'. ואין בברואים ידיעה שתוכל לכלול מחשבותיו יתברך שמו ועומק עצתו, רק הכלל הזה ידענו ככל שאר הכללים, שאחד ממקורות מקריהם של בני האדם בעולם הזה הוא הגלגול, על פי אותם החוקים והמשפטים הישרים שהוחקו לפניו יתברך להשלמת זה העניין כולו. ", 
                "<b>סיבות שונות למקרי בני האדם</b> <br><br>יא. נמצא לפי כל מה שביארנו, סיבות שונות ומתחלפות למקרי בני האדם בעולם הזה, אם לטוב ואם למוטב. ואמנם אין העניין שכל מקרה שיקרה יימשך מכל הסיבות האלה, אבל העניין הוא, שמכל אלה הסיבות יימשכו מקרים לבני האדם בעולם, ויימצאו מקרים נמשכים מסיבה אחת, ואחרים מסיבה אחרת.  <br><br>ואמנם החכמה העליונה היודעת ומשקפת תמיד על כל מה שהוא נאות לתיקון כלל הבריאה, הנה היא שוקלת בעומק עצתה כל הדברים ביחד, ועל פי זה מנהגת את העולם בכל פרטיו. כי אולם אי אפשר לכל הסיבות האלה, שיולידו תולדותיהם תמיד בשווה, כי פעמים רבות אפשר לאחת שתכחיש את חברתה.  <br><br>כי הנה, דרך משל, אפשר שלפי זכות האבות יגיע לאדם אחד עושר, ולפי מעשיו עוני, ולפי החילוק הכללי עושר או עוני. ואפילו לפי המעשים עצמם, כבר יעשה איש מעשה אחד, יהיה הדין בו שתבוא לו טובה אחת, ומעשה אחר, יהיה הדין בו שתחסר לו הטובה ההיא.  <br><br>ואולם החכמה העליונה שוקלת ומכרעת את הכל על הצד היותר טוב, ומזמנת לכל איש ואיש עניינים ממין אחד ועניינים ממין אחר, פירוש: עניינים נמשכים אחר אחת הסיבות, ועניינים נמשכים אחר סיבה אחרת, אמנם לא יקרה מקרה לאדם שלא יהיה כפי אחת מן הסיבות שזכרנו. והפרטים אי אפשר לאדם שיידעם כולם, וכבר ידענו הרבה כשידענו כללי העניינים למיניהם, וכמו שביארתי. ", 
                "<b>מקרים אמצעיים ותכליתיים</b> <br><br> יב. ואולם צריך שתדע, שהמקרים הקורים לבני האדם יש בהם שני מינים: האחד - מקרים תכליתיים, והשני - אמצעיים. <br><br>פירוש \"תכליתיים\" - מקרים שיהיו נגזרים על האדם להיותם ראויים לו מצד אחת מהסיבות שזכרנו למעלה. - ו\"אמצעיים\" - מקרים שיקרו לו, כדי שעל ידם יגיע לו מקרה אחר שראוי לו. והוא כעניין \"אודך ה' כי אנפת בי\", שפירשו ז\"ל, שנשברה רגל פרתו ונפלה ומצא סימא תחתיה. או שימלט ממקרה שראוי שלא יגיע לו, כגון שנתעכב ולא הלך בספינה שהיה רוצה לילך, וטבעה הספינה בים. וגם אמצעיים אלה אפשר שיהיו לצורך עצמו של האדם שיקרו לו, ואפשר שיהיו לצורך זולתו, שתבוא על ידי זה טובה או רעה לזולתו. ואמנם החכמה העליונה כמו שתשער העניינים שראוי שיגיעו לאדם, תשער גם כן האמצעיים שעל ידם יגיעו לו, עד שימצא הכל נגזר בתכלית הדקדוק למה שהוא היותר טוב באמת."
            ], 
            "On the Influence of the Stars": [
                "<b>הגלגלים והכוכבים משפיעים על העולם</b><br><br> א. הנה כבר ביארנו בחלק ראשון, שכל ענייני הגשמים, שורשם הוא בכוחות הנבדלים. ואמנם שם משתרשים העניינים האלה בכל הדרכים שצריכים להשתרש, ואחר כך צריכים ליעתק ולימשך אל הגשמיות בצורה שצריכים לימצא בו. <br><br>והנה לצורך זה הוכנו הגלגלים וכוכביהם, שבהם ובסיבוביהם נמשכים ונעתקים כל אותם העניינים שנשתרשו ונזמנו למעלה ברוחניות אל הגשמיות פה למטה, ועומדים פה בצורה הראויה. ואמנם מנין הכוכבים ומדרגותיהם וכל מחלקותיהם, היו כפי מה שראתה החכמה העליונה היותו צריך ונאות אל ההעתק הזה שזכרנו. והנה נשפע מן הכוכבים כוח הקיום אל העצמים הגשמים שתחתיהם, שעל ידיהם נעתק עניינם מבחינתו למעלה בשורשים אל בחינתו למטה. ", 
                "<b>השפעת הכוכבים למקרים</b> <br><br> ב. ואולם עוד עניין אחר חוקק הבורא יתברך בכוכבים האלה, והוא, שגם כל ענייני מקרי הגשמים ומשיגיהם, אחרי שהוכנו למעלה, יימשכו על ידיהם למטה, באותה הצורה שצריכים לקרות להם. דרך משל, החיים, העושר, החכמה, הזרע, וכיוצא כל אלה העניינים - מוכנים למעלה בשורשים, ונעתקים למטה בענפים בצורה הראויה על ידי הכוכבים. וזה במחלקות ידועות ובקיבוצים מיוחדים שהוחקו להם וסיבובים ידועים. <br><br>ונתפלגו ביניהם כל המקרים הקורים את הגשמים למיניהם, ונקשרו הגשמים כולם תחת שליטתם כפי סדריהם, להתחדש בהם כפי מה שיושפע מן המערכה, לפי הקישור שיתקשר בה כל איש ואיש. ", 
                "ג. והנה נשתעבדו לזה הסדר כל בני אדם גם כן, להתחדש בהם כפי מה שימשך להם מן המערכה. אמנם כבר אפשר שתבוטל תולדת הכוכבים מכוח חזק ועליון מהם. ועל יסוד זה אמרו \"אין מזל לישראל\" (שבת קנו), כי כוח גזירתו יתברך והשפעתו גובר על הכוח המוטבע בהשפעת המערכה, ותהיה התולדה לפי ההשפעה העליונה ולא לפי השפעת המערכה. ", 
                "<b>הורוסקופ</b><br><br> ד. ואמנם משפטי ההשפעה הזאת של הכוכבים, גם הם מוגבלים כפי מה שגזרה החכמה העליונה היותו נאות. וקצת מדרכיה נודעים לפי סדרי המבטים, והוא מה שמשיגים הוברי השמים. אכן לא כל אמיתת סדריה מתגלית בזה, על כן לא ישיגו החוזים בכוכבים אלא קצת מהעניינים העתידים ולא בשלמות, וכל שכן שכבר יש ביטול לתולדותם, כמו שביארתי. ועל זה אמרו ז\"ל \"מאשר\" (ישעיהו מז יג) - \"ולא כל אשר\" (ב\"ר פ\"ה ב)."
            ], 
            "On How Providence Works": [
                "א. הנה עד הנה ביארנו משפטי ההשגחה. עתה נדבר במה שבאופן ההשגחה. ועניין זה יתחלק לשני עיקרים: האחד בהשקפתו יתברך, והשני בהשפעתו.", 
                "<b>ה' משקיף על הדברים</b> <br><br> ב. בהשקפתו יתברך, כבר ידענו שהוא, יתברך שמו, יודע כל ואין אצלו חסרון ידיעה כלל, לא בעתיד ולא בהווה ולא בעבר, כי כל מה שהיה ויהיה כבר צפוי הוא לפניו מעולם, ולא נעלם ממנו דבר, וכל ההווה גלוי הוא לפניו ונודע אצלו יתברך בכל בחינותיו, ולא נסתר ממנו כלל. אמנם נקרא שהוא משקיף על הדברים, מה שהוא דן אותם וגוזר עליהם גזירות, מוגבלות בגבול הזמן שירצה החדשן בהם, ועוד נדבר מזה לפנים בעזר ה'. ", 
                "<b>השתלשלות השפע האלוהי</b> <br><br> ג. אך השפעתו, הוא מה שיוציא רצונו יתברך לפועל, באותו הסדר וההדרגה שהוא חפץ. והנה בהיות שסידר בריותיו בסדר הדרגה והשתלשלות, מפני שחפץ בסדר הזה, הנה כמו שרצה בהשתלשלות זה בבחינת מציאות הנבראים, כן רוצה בו בבחינת התמדתם ופעולותיהם בכל ענייניהם, ובסדר זה מקיימם בכל בחינותיהם ומשפיע בהם למה שרצה בעניינם ויחסיהם. והנה הוא יתברך שמו ישפיע למלאך, והמלאך למלאך שתחתיו במדרגה, וכן מדרגה אחר מדרגה, עד שהמלאך האחרון יפעל בגשמיות לקיים דבר או לחדש אותו כפי מה שיצאה גזירת רצונו יתברך. <br><br>ואמנם קיום כל הווה בכל מדרגה שהיא, אינו אלא ממנו יתברך, כי הוא יתברך שמו מקיים בכוחו הנבראים והשתלשלותם כל אחד כפי עניינו. אבל הוצאת הפעולות לגשמיות, כפי סדר הנמצאים ויחסיהם שזכרנו למעלה, זה נעשה בהדרגה שזכרנו. ", 
                "<b>כוחות הטבע מול גזרת הגמול</b> <br><br>ד. והנה שם האדון, ברוך הוא, בטבע כל פקיד, לעמוד על משמרתו ולקיים בגבורה מה שנמסר בידו, ולא ידחה ממשמרתו אלא באותו הסדר שסידר האדון ברוך הוא. דרך משל, שר האילנות ישתדל ויתאמץ להחזיק אילנותיו, ואולם בהיות הגזירה מלפניו יתברך, יחזיק שר הרוח את הרוח כפי מה שיוגזר עליו, ויידחה שר האילנות כפי זה, ויעקרו כפי זה מאילנותיו בכוח הרוח. ויש בדברים האלה הדרגה רבה ופרטיות רב, כי יש המלאכים פקידי הטבע הגשמי, המחזיקים כל חלקי הגשמים בחוקותיהם הטבעיים, ועליהם שרי גזירות הגמול, המניעים מלאכי הטבע לסובב העניינים לפי הגזירות, וכמה פרטים לפרטים, כפי נפלאות סתרי הנהגתו יתברך. ", 
                "ה. ואולם הוא יתברך שמו משקיף על הכל, עליונים ותחתונים, שורשים וענפיהם, ומכווין תמיד אל השלמות הכללי, ולזה מסבב כל הבריאה. ונחלק העניין בפרטיה כפי מה שנמצא בהכנתם, אלה לדחות ואלה לקרב, אלה לצרף ואלה לנוח, כל אחד כפי מה שראוי שיגיע לו, להקים כלל הבריאה על השלמות. ", 
                "<b>נסים</b> <br><br>ו. והנה הוא יתברך שמו ברצונו משנה סדרי בראשית בכל עת שירצה, ועושה נסים ונפלאות כחפצו בדברים שונים, כמו שיגזור היותו נאות לתועלת הבריאה לפי העניין ולפי הזמן. ומה הוא זה שאמרו ז\"ל, תנאים התנה הקב\"ה עם כל מעשה בראשית, לא שלא ישנה הקב\"ה דבר מעתה, כי ודאי משנה הוא בכל עת שירצה שינוי גמור. אבל העניין הוא, שבעת הבריאה הראה והודיע לכל שורשי הנבראים עניינם ואמיתת מציאותם, והתכלית למה נבראו, ואל מה עתידים היו לסבוב בגלגוליהם, ומה יהיה סוף עניינם. והשיגו וידעו שהכל היה הולך לתכלית הטוב האמיתי ונתרצו בדבר ושמחו בו. והוא מה שאמרו ז\"ל במדרש אגדה, \"כל מעשי בראשית לדעתן נבראו\". <br><br>ואמנם כשהודיעם הקב\"ה אמיתת עניינם וחוקם ואמיתת כל גלגולם, הראם כמו כן, שממה שהיה מצטרך לשלמותם, היה שיעשו בהם אותם הנסים לישראל או לצדיקים מהם באותם הזמנים. ואמנם הדבר הזה נאמר בשורשים העליונים, ואחר כך על פי כל זה נשתלשלו בהשתלשלות ונקבעו הדברים בגשמיות כראוי להם, והועמדו עליהם הפקידים המחזיקים אותם בחוקם הטבעי. ובעת שרוצה הקב\"ה, יגזור על הפקידים האלה ויעמדו מתפקידם, וישתנו ממהלכם הטבעי כפי מה שתהיה עליהם הגזירה. וכבר אפשר שהגעת הגזירה להם תהיה בדרכים שונים, פירוש: שתגיע, דרך משל, כמצוות מלך עליהם, או כגערת מושל שזעם. כעניין שנאמר \"ויגער בים סוף ויחרב\" וכו', וכיוצא בזה מן הדרכים, הכל לפי העניין בזמנו."
            ]
        }
    }, 
    "title": "Derech Hashem", 
    "versionSource": "http://www.sefaria.org/Derech_Hashem", 
    "heTitle": "דרך ה'", 
    "categories": [
        "Philosophy"
    ], 
    "schema": {
        "heTitle": "דרך ה'", 
        "nodes": [
            {
                "heTitle": "הקדמה", 
                "enTitle": "Introduction"
            }, 
            {
                "heTitle": "חלק א", 
                "nodes": [
                    {
                        "heTitle": "בבורא יתברך שמו", 
                        "enTitle": "On the Creator"
                    }, 
                    {
                        "heTitle": "בתכלית הבריאה", 
                        "enTitle": "On the Purpose of Creation"
                    }, 
                    {
                        "heTitle": "במין האנושי", 
                        "enTitle": "On Mankind"
                    }, 
                    {
                        "heTitle": "במצב של האדם בעולם הזה והדרכים שלפניו", 
                        "enTitle": "On Human Responsibility"
                    }, 
                    {
                        "heTitle": "בחלקי הבריאה ומצביהם", 
                        "enTitle": "On the Spiritual Realm"
                    }
                ], 
                "enTitle": "Part One"
            }, 
            {
                "heTitle": "חלק ב", 
                "nodes": [
                    {
                        "heTitle": "בעניין השגחתו יתברך בכלל", 
                        "enTitle": "On Divine Providence in General"
                    }, 
                    {
                        "heTitle": "במקרי המין האנושי בעולם הזה", 
                        "enTitle": "On Mankind in This World"
                    }, 
                    {
                        "heTitle": "בהשגחה האישית", 
                        "enTitle": "On Personal Providence"
                    }, 
                    {
                        "heTitle": "בעניין ישראל ואומות העולם", 
                        "enTitle": "On Israel and the Nations"
                    }, 
                    {
                        "heTitle": "באופן ההשגחה", 
                        "enTitle": "On How Providence Works"
                    }, 
                    {
                        "heTitle": "בסדר ההשגחה", 
                        "enTitle": "On the System of Providence"
                    }, 
                    {
                        "heTitle": "השפעת הכוכבים", 
                        "enTitle": "On the Influence of the Stars"
                    }, 
                    {
                        "heTitle": "בהבחנות פרטיות בהשגחה", 
                        "enTitle": "On Specific Modes of Providence"
                    }
                ], 
                "enTitle": "Part Two"
            }, 
            {
                "heTitle": "חלק ג", 
                "nodes": [
                    {
                        "heTitle": "בעניין הנפש ופעולותיה", 
                        "enTitle": "On the Soul and Its Activities"
                    }, 
                    {
                        "heTitle": "בעניין הפעולה בשמות ובכישוף", 
                        "enTitle": "On Divine Names and Witchcraft"
                    }, 
                    {
                        "heTitle": "בעניין רוח הקודש והנבואה", 
                        "enTitle": "On Divine Inspiration and Prophecy"
                    }, 
                    {
                        "heTitle": "במקרי הנבואה", 
                        "enTitle": "On the Prophetic Experience"
                    }, 
                    {
                        "heTitle": "בהבדל שבין נבואת כל הנביאים למשה", 
                        "enTitle": "On Moshe's Unique Status"
                    }
                ], 
                "enTitle": "Part Three"
            }, 
            {
                "heTitle": "חלק ד", 
                "nodes": [
                    {
                        "heTitle": "בחלקי העבודה", 
                        "enTitle": "On Divine Service"
                    }, 
                    {
                        "heTitle": "בתלמוד תורה", 
                        "enTitle": "On Torah Study"
                    }, 
                    {
                        "heTitle": "באהבה ויראה", 
                        "enTitle": "On Love and Fear of God"
                    }, 
                    {
                        "heTitle": "בק\"ש וברכותיה", 
                        "enTitle": "On the Sh'ma and Its Blessings"
                    }, 
                    {
                        "heTitle": "בעניין התפילה", 
                        "enTitle": "On Prayer"
                    }, 
                    {
                        "heTitle": "סדר היום והתפילות", 
                        "enTitle": "On the Daily Order of Prayer"
                    }, 
                    {
                        "heTitle": "בעבודה הזמניית", 
                        "enTitle": "On Divine Service and the Calendar"
                    }, 
                    {
                        "heTitle": "במצוות הזמנים", 
                        "enTitle": "On Seasonal Commandments"
                    }, 
                    {
                        "heTitle": "בברכות", 
                        "enTitle": "On Blessings"
                    }
                ], 
                "enTitle": "Part Four"
            }
        ], 
        "key": "Derech Hashem", 
        "enTitle": "Derech Hashem"
    }
}